[483,1] (ṣaṣṭhaḥ paricchedaṛ) 
[483,2] atha tathāvidhaślāghāspadaṃ madhyamām upakramya, samyag (111b) yogācāradarśanam etat 
[483,3] pariniṣṭhitam iti ko 'yaṃ kramaḥ? naiṣa doṣaḥ, asyāpi bhagavataivoktasya nītaneyavibhāgakāritayā 
[483,4] tadvyākṛtair āryair yuvarājaprayantaiḥ pratigṛhītasyācāryaiḥ prasādhitasyollāghaślāghatvāt | 
[483,5] sākārasiddhiś ceyam upakrāntā | nanu tathāpi parasparavirodhidvayam api na satyam, tatraikahṛdayo 'pi 
[483,6] svayaṃ daiśiko bhagavān vineyāpekṣayā neyam apy upadiśet, bhūmilābhinas tu dṛṣṭasatyāḥ katham 
[483,7] ekaikapakṣapātinaḥ ekaikamatadeśanāt? viśiṣṭānyadeśane hi parānurodhād etad iti syāt | 
[483,8] paramagambhīraś ca mantranayasamaya ete eva sthito samāśritya yayor iyān virodha iti kathaṃ 
[483,9] hṛdayanirvṛttiḥ samantabhadratve 'pi? ucyate, 
[483,10] virodhaḥ pauruṣeyo 'tra vastv ekam ubhayasthitau |
[483,11] samāropāpavādāntam uktaṃ hi muniśāsanam ||
[483,12] atra hi citraprakāśarāśau nāprakāśakaṇasyāropaḥ sahyo, nāpi 
[483,13] prakāśaleśasyāpavādaḥ, 
[483,14] śalyena viśatāṅgena cchidyamānena vā yathā |
[483,15] vyathāropāpavādābhyāṃ tatheha sphuradākṛtau ||
[483,16] apavādo na saṃvṛttyā nāropas tattvato yadi |
[483,17] na tau dvāv api tattvena yadi kiṃ vā virudhyate ||
[483,18] tathā sadasallakṣaṇanirdeśe āryasvāmī, 
[483,19] abhūtaparikalpo 'sti dvayaṃ tatra na vidyate |
[483,20] śūnyatā vidyate tv atra tasyām api sa vidyate || (MV I 2)
[483,22] abhūtaparikalpas tu cittacaittās tridhātukāḥ | (MV I 9)
[484,1] iti bruvan grāhyagrāhakayor evāropaniṣedhaṃ prati bhāsamānasyaivāpavādaniṣedham āha | tatrābhūtaṃ 
[484,2] grāhyagrāhakadvayaṃ parikalpyate 'nenāsmin vā pṛṣṭhajavikalpadvārety abhūtaparikalpaḥ | tad eva 
[484,3] vistareṇa darśayan sabhāṣyaḥ sūtrālaṃkāraḥ, 
[484,4] yathā māyā tathābhūtaparikalpo nirucyate |
[484,5] yathā māyākṛtaṃ tadvad dvayabhrāntinirucyate ||
[484,6] yathā māyāmantraparigṛhītaṃ bhrāntinimittaṃ kāṣṭhaloṣṭādikaṃ tathā 'bhūtaparikalpaḥ 
[484,7] paratantrasvabhāve veditavyaḥ | yathā māyākṛtaṃ tasyāṃ māyāyāṃ hastyaśvasuvarṇādyākṛtis tadabhāvena 
[484,8] pratibhāsitā, tasminn abhūtaparikalpe dvayabhrāntir grāhyagrāhakatvena pratibhāsitā 
[484,9] parikalpitasvabhāvākāratā veditavyā | atra bhāṣye kāṣṭhaloṣṭādikam iti pravīṇaśilpiracitahastyādisaṃsthānaṃ 
[484,10] citritaṃ ca samyakpratyuktam | loṣṭaṃ mantrādiparigrahāt vikṛtendriyajñānadharmapītādyābhāsaparikaritam | 
[484,11] ādiśabdānmṛṇmayapāṣāṇādiparigrahaḥ | yathā māyākṛtam 
[484,12] iti vyākhyeyānuvādaḥ | tasyāṃ māyāyām iti kṛtṛimahastyādau | upalakṣaṇam etad 
[484,13] yathoktaloṣṭa (112a) ca | hastyādīnām ākṛtirvarṇasaṃsthānam | tadbhāvena hastyāditvena, 
[484,14] pratibhāsitā adhyavasitā, asato 'nubhāvābhāvāt | marīciṣu jalasyevādhyavasānamātraṃ 
[484,15] yat tatra hastyādīnāṃ tanmāyāmātrakṛtam uktam ity arthaḥ | tathā dvayabhrāntir iti sambandhaḥ | 
[484,16] tasyā vyākhyānam parikalpitasvabhāvaṃ grāhyagrāhakam eva, tasyaivākāra ullekho 'syābhūtaparikalpasya 
[484,17] khaṇṭadvayapratibhāsāt | tasya bhāvas tattā (***) | grāhyagrāhakatvena pratibhāsitādhyavasitā | 
[484,18] yathā māyādiṣu hastyādyavasāyas tathā 'bhūtaparikalpe dvayāvasāya ity evārthaḥ | 
[484,19] tathā ca, 
[484,20] yathā tasmin na tadbhāvaḥ paramārthas tatheṣyate |
[484,21] yathā tasopalabdhis tu tathā saṃvṛtisatyatā ||
[484,22] yathā tasmin na tadbhāvo māyākṛte hastitvādyabhāvaḥ, tathā tasmin paratantre 
[484,23] paramārtha iṣyate | parikalpitasya dvayalakṣaṇasyābhāvaḥ | yathā tasya māyākṛtasya hastyādibhāvenopalabdhiḥ, 
[484,24] tathā tasyābhūtaparikalpasya saṃvṛtisatyavetnopalabdhiḥ | atra māyākṛtaṃ 
[484,25] māyāracitaṃ mantavyam | hastyādibhāvenopalabdhir jñānam adhyavasāya ity arthaḥ | saṃvṛtisatyaṃ 
[484,26] grāhyagrāhakaṃ tadbhāvenopalabdhir adhyavasāyaḥ | etena mūlena viṣayeṇa viṣayinirdeśa iti 
[484,27] darśitam | 
[485,1] tadabhāve yathā vyaktis tannimittasya labhyate |
[485,2] tathāśrayaparāvṛttāv asatkalpasya labhyate ||
[485,3] yathā māyākṛtasyābhāve tasya tannimittasya kāṣṭhādikasya vyaktibhūtātha (°bhūtārtha?) upalabhyate, 
[485,3] tathāśrayaparāvṛttau dvayabhrāntyabhāvāt abhūtaparikalpasya bhūtārtha upalabhyate | mūle 'satkalpa 
[485,5] ity abhūtaparikalpa ukto bhūtārtho dvayavivekaḥ |
[485,6] tannimitte yathā loke hy abhrāntaḥ kāmataś caret |
[485,7] parāvṛttāv aparyastaḥ kāmacārī tathā yatiḥ ||
[485,8] yathā tannimitte kāṣṭhādāv abhrānto lokaḥ kāmataś carati svatantraḥ, tathāśrayaparāvṛttāv 
[485,9] aviparyasta āryaḥ kāmacārī bhavati svatantraḥ | atra ca kāṣṭhādiyantramātram etad bhrāntajñānākāro 
[485,10] vā na hastī na vā suvarṇam iti niścayād iti mantavyam |
[485,11] tadākṛtiś ca tatrāsti tadbhāvaś ca na vidyate |
[485,12] tasmād astitvanāstitvaṃ māyādiṣu vidhīyate ||
[485,13] eṣa śloko gatārthaḥ |
[485,14] na bhāvas tatra cābhāvo nābhāvo bhāva eva ca |
[485,15] bhāvābhāvāviśeṣaś ca māyādiṣu vidhīyate ||
[485,16] na bhāvas tatra cābhāvo yas tadākṛtibhāvo nāsau na bhāvaḥ | nābhāvo bhāva eva ca, 
[485,17] yo hastyādyabhāvo (: hasyādyabhāvo) nāsau nābhāvaḥ | tayoś ca bhāvābhāvayor aviśeṣo māyādiṣu vidhīyate | 
[485,18] ya eva tatra tadākṛter (112b) bhāvaḥ, sa eva hastyādyabhāvāḥ | ya eva hastyādyabhāvaḥ, sa eva 
[485,19] tadākṛtibhāvaḥ |
[485,20] tathādvayābhatā cāsti tadbhāvaś ca na vidyate |
[485,21] tasmād astitvanāstitvaṃ rūpādiṣu vidhīyate ||
[485,22] tathātrābhūtaparikalpe 'dvayābhatā cāsti dvayabhāvaś ca nāsti | tasmād astitvanāstitvaṃ 
[485,23] rūpādiṣu vidhīyate, abhūtaparikalpasvabhāveṣu | atra ca dvayam ivābhātīti dvayābhas tasya 
[485,24] bhāvo 'ntarbahīrūpapratibhāsī svabhāvaḥ | 
[486,1] na bhāvas tatra cābhāvo nābhāvo bhāva eva ca |
[486,2] bhāvābhāvaviśeṣaś ca rūpādiṣu vidhīyate ||
[486,3] na bhāvas tatra cābhāvo yā dvayābhāsatā | nābhāvobhāva eva ca yā dvayabhāvanāstitā (taddvayabhāvanāstitā), 
[486,4] bhāvābhāvaviśeṣaś ca rūpādiṣu vidhīyate | ya eva hi dvayābhāsatayā bhāvaḥ sa 
[486,5] eva dvayasyābhāva iti | 
[486,6] samāropāpavādāntapratiṣedhārtham iṣyate |
[486,7] hīnayānena yānasya pratiṣedhārtham eva ca ||
[486,8] kimarthaṃ punar iha bhāvābhāvayor aikāntikatvam aviśeṣaś ceṣyate, yathākramam? samāropāpavādāntapratiṣedhārtham 
[486,9] iṣyate, hīnayānagamanapratiṣedhārthaṃ ca | abhāvasya hy abhāvatvaṃ viditvā 
[486,10] samāropaṇaṃ karoti | bhāvasya bhāvatvaṃ viditvāpavādaṃ na karoti | tayoś cāviśeṣaṃ viditvā 
[486,11] na bhāvād udvijate | tasmān na hīnayānena niryātīty evaṃ vistaraḥ | tathābhisamāyalaṃkāre 
[486,12] tātparyam, 
[486,13] sattā ca nāma dharmāṇām jñeye cāvaraṇakṣayaḥ |
[486,14] yat parair ucyate śāstur atra vismīyate mayā || (AA? 499)
[486,16] iti prakaraṇāntaravat kalpitadharmaniṣedhābhiprāyeṇābhidhāya sāmānyavacanāt prakāśaniṣedhaśaṅkāsaṃkocārtham 
[486,17] evāha, 
[486,18] nāpaneyamataḥ kiñcit prakṣeptavyaṃ na kiñcana |
[486,19] draṣṭavyaṃ bhūtato bhūtaṃ bhūtadarśī vimucyate || (AA? 499, UT 1,145)
[486,21] iti | tatrāta iti prakāśamānāt citrāt saṃkleśakālāpekṣayā 'bhūtaparikalpaśabdavācyāt 
[486,22] svasaṃvedyatayā na kiñcid apaneyam | 
[486,23] prāg apy abhāvād asmābhir apanītaṃ kim atra cet |
[486,24] asattvāpādanād anyo nihnavo nāma kīdṛśaḥ ||
[486,25] na kiñcit prakṣeptavyamaprakāśaṃ grāhyagrāhakamanākāramātmādi vā, kiṃ tu yadbhūtaṃ 
[486,26] tad bhūtenaiva grahītavyam, nābhūtatvenety apavādaniṣedhaḥ, bhūtam eva ca bhūtatvenādhimoktavyaṃ, 
[487,1] nābhūtam iti samāropaniṣedhaḥ | kiṃ tu tadbhūtam abhūtaṃ veti viśeṣaniṣṭhāṃ netuṃ madhyāntavibhāge 
[487,2] sadasallakṣaṇam anusaran dvayam abhūtam, dvayaśūnyatādharmiṇaṃ ca bhūtam avagacchaty ekakartṛkatvāt | 
[487,3] atrāpi vā ata iti pratyakṣaparāmarārśāt prakārarāśer apratikṣepārhatvāt bhūtatvam anyasya tu 
[487,4] kalpitamātratvād abhūtatvam, tataś ca (113a) tacchūnyatāyā api bhūtatvaṃ sūcitam eva | tato 
[487,5] bhūtasākṣātkārī vimucyate, bhūtagrāhī vā | śrutacintābhyām abhyāsakrameṇa vimucyata ity arthaḥ | 
[487,6] samāropāpavādavinirmuktā ca madhyamā sthitiḥ | tad eva ca yogācārdarśanam iti na vastubhedaḥ | 
[487,7] na hi pratibhāsa evāropaḥ | nāpi bādham arthāmīty uktam | ye tv atrāpi pratibhāsamānam api 
[487,8] pudgalanirākāravedanādi grāhyatādi cāropayanti, ye cāpratibhāsamānam apy apavadanti sarvatah, 
[487,9] aṃśato vā tadubhayapuruṣāśrayo virodhaḥ parasparapratikṣepahetur anarthāya | tasmād ayam eva 
[487,10] śūnyatānayaḥ | yathottaratantram, (UT 75)
[487,11] tatra śūnyatāvikṣiptacintā ucyante | na ca yānasamprasthitā bodhisattvās tathāgatagarbhaśūnyatānayavipralabdhāḥ | ye bhāvavināśāya śūnyatāvimokṣasukham icchanti sata eva 
[487,13] dharmasyottarakālam ucchedo vināśaḥ parinirvāṇam iti, ye vā punaḥ śūnyatopalambhena śūnyatāṃ 
[487,14] pratisaranti, śūnyatā nāma rūpādivyatirekeṇa kaścid dharmo 'sti yam adhigamiṣyāmo bhāvayiṣyāma 
[487,15] iti, tatra katamaḥ sa tathāgatagarbhaśūnyatānaya ucyate? 
[487,16] nāpaneyamataḥ kiñcid upaneyaṃ na kiñcana |
[487,17] draṣṭavyaṃ bhūtato bhūtaṃ bhūtadarśī vimucyate || (UT 1,154; AA? 499)
[487,19] ityādi vistaraḥ | tatra sata evākārasyālīkatām āsthāya paścād ucchedānupagamān na prathamo 
[487,20] vipralambhaḥ śūnyatārthe | nāpi dvitīyaḥ, nirākāravedanādivad vyatiriktānugamāt, 
[487,21] nanv atra atas tathāgatadhātor na kiñcid apaneyaṃ, saṃkleśanimittaṃ nātra kiñcid upaneyaṃ vyavadānanimittam 
[487,22] iti vyākhyātam | satyam, kiṃ tu dharmeṇa dharmanirdeśāt tathāgatadhātuśabdena 
[487,23] śūnyatādharmā cittavivartagrāhya eva grāhyaḥ, kalpanāniveśini śūnyatāmātra kasyacit 
[487,24] prakṣepādiśaṅkāravirahāt | tataś ca saṃkleśavyavadānanimittayoḥ sadasator nirodhotpādapratiṣedhena 
[487,25] yathoktāpavādasamāropaniṣedha eva vivakṣitaḥ, yato 'nantaram āha, evaṃ yad yatra 
[487,26] nāsti tat tena śūnyam iti paśyati | yat punar atrāvaśiṣṭaṃ bhavati, tat sad ihāstī yathābhūtaṃ
[488,1] prajānāti, samāropāpavādān na parivarjanād aviparītaśūnyatālakṣaṇam anena paridīpitam iti | 
[488,2] tan na prakāśarūpaniṣedhaḥ | ayam eva ca madhyamārthaḥ | athavā, 
[488,3] śūnyaṃ nāpi na cāśūnyaṃ tasmāt sarvaṃ vidhīyate |
[488,4] sattvād asattvād sattvāc ca madhamāpratipac ca sā || (MV I 3)
[488,6] ity anena, 
[488,7] sanmadhyamākhyā pratipac ca saivety 
[488,8] uvāca madhyāntavibhāgaśāstre |
[488,9] sākṣād akalpaṃ yuvarājamauliḥ 
[488,10] kim atra pāṇḍityapariśrameṇa || (113b)
[488,11] tasmād iyam eva sthitir madhyamā yogācāranayaś ca vastuta iti ||
[488,12] enām eva cābhisandhāyāryanāgārjunapādānām api,
[488,13] ātmagrahanivṛttyarthaṃ skandhadhātvādideśanā |
[488,14] sāpi dhvastā mahābhāgaiś citramātravyavasthayā || (***)
[488,16] iti ślāghā | itaradigapakṣepāt tu, 
[488,17] citramātram idaṃ sarvam iti yā deśanā muneḥ |
[488,18] tatrāsaparihārārthaṃ bālānāṃ sā na tattvataḥ || (***)
[488,20] ity uktam | prāyaso bahir ivārthaśaktyaiva sattāṃ cittasyāpi prapanno janaḥ | tathā cādya yāvad 
[488,21] vārtikabhāṣyakārayatnair api na prabodham āsādayati, pratyutānyābhiprāyadūṣaṇābhyām upakramata 
[488,22] iti | citramātram iti sāmānyavacanaṃ prāyas tv asūcanaparam, na tu sarvathā 'niṣṭhyaiva, 
[488,23] ślāghāyā niravakāśatvaprasaṅgāt | na caiṣāṃ svapnavad anutpannāniruddhapratibhāsamātrād anyatra 
[488,24] ślāghāsambhavaḥ | 
[488,25] dharmo notpadyate kaścin nāpi kaścin nirudhyate |
[488,26] utpadyante nirudhyante pratyayā eva kevalāḥ || (***)
[489,1] iti vacanāc ca sākāranaya evaiṣām, sambhogakāyavarṇanāc ca, anyair evopacārāder avarṇanāt | 
[489,2] kathaṃ tarhi, 
[489,3] na rakto harinmāñjiṣṭaḥ (***)
[489,5] ityādy uktam? dharmakāyābhiprāyeṇa | tathā cānantaram eva, 
[489,6] advayāya namo 'stute (***)
[489,8] ity uktaṃ prasajyavṛttim āśritya | kiṃ ca, vande pratyātmavedyaṃ dharmakāyam iti svasaṃvedanādare 'pi 
% NB REF Kāyatrayastava 1 !!
[489,9] viparītaśaṅketi dhik svātantryam, svasaṃvedanasya citrākārapratibhāsa eva viśrāmāt | tac ca 
[489,10] dṛḍhīkṛtam iti na dharmakāyādyapalāpināṃ vilāpena kiñcit | tasmād yuvarājarucitaivāryāṇāṃ 
[489,11] madhyameti sthitam ||
[489,12] etena yair api, 
[489,13] rūpakāyam adhiṣṭhāya prakṛtibhramabhāvataḥ |
[489,14] nirodhaś cittacaittānāṃ dharmakāyāptir iṣyate || (***)
[489,16] teṣām api vyavasthā duḥstheti pratipāditam | tathā hi, 
[489,17] kva rūpamātrādhiṣṭhānaṃ sarvatraiva prasādhanāt |
[489,18] svasaṃvedanarūpasya bhramabhāvavirodhinaḥ ||
[489,19] tasmāt tattvato jñānam api na vicārasaham | saṃvṛttyā tu pañcāpi skandhāḥ santa 
[489,20] iti kuta ekaniṣedho 'nyasthāpanaṃ ceti na vācyam etat | kiṃ ca, keyaṃ saṃvṛtir nāma? yady 
[489,21] avicāraramyāpratītiḥ, hantānantatvāt saṃvṛteḥ kva pañcaskandhaniyamaḥ? prakṛtīśvaraṣaṭpadārthādibuddhayo 
[489,22] 'pi vividhāḥ sahajābhisaṃskārikavyāmohabhājaḥ paryante bālasyāpi 
[489,23] prāpyacandrabimbādigocarāḥ karapraṇidhānādyanumeyās tattadvastusaṃvṛtisatyatvena grāhayeyuḥ | 
[489,24] evam astv iti cet? kim idānīṃ nirodhāya mārgānveṣaṇena, vedeśvarāder api gaveṣaṇīyatvāt? 
[489,25] (114a) atha saṃvṛtāv api kvacid eva paritoṣalābhān na sattāśrayaṇam, evaṃ tarhi
[490,1] yathāvihitalakṣaṇapratyakṣānumānarūpaiva saṃvṛtirāśrayaṇīyā | tathā ca saty avāntaravyavasthāmātram 
[490,2] etat nāmarūpam iti | 
[490,3] pratyakṣād anumānād vā na rūpaskandhasādhanam |
[490,4] tābhyām eva tu bādhāsya jñānam evākhilaṃ tataḥ ||
[490,5] kevalaṃ tatrāpy anumānam eva bādhakam iti kila tatrāpi na sthitiḥ | tathā sati 
[490,6] jñānam eva saṃvṛtisat, na rūpam | tasmād āsaṃsārasthāyi jñānam eva saṃvṛtyā yuktam, 
[490,7] bādhane 'pi tasya prakāśāt, anyasyāprakāśāt | santu vā saṃvṛtyā pañcāpi skandhāḥ, 
[490,8] svayaṃ vā buddhes tu nivṛttitaḥ syāt, nivartanaprayatnena vā? nādyaḥ pakṣaḥ, sthirasvabhāvatvasādhanāt 
[490,9] cittasantateḥ | nirālambā praśāmyatīti cet? nanu śāntir anupadrava ucyate 
[490,10] iti kīdṛśo doṣaḥ? nāśo vivakṣita iti cet? tadāpi yady ālambanaṃ viṣaya idānīm api 
[490,11] nirviṣayaiva tattvataḥ kathaṃ prabandhena pravartate? saṃvṛtyā tu na kadāpi viṣayavyāvṛttiḥ | 
[490,12] athādhāraḥ? nāsyāḥ kiñcid ādhāreṇa, gauravābhāvāt | atha kāraṇam? tadedānīm api 
[490,13] samanantarapratyayaḥ kāraṇaṃ na tadāpi vicchidyate, viśeṣato 'śeṣajagatkṛpāsahāyam | kleśābhāvān na 
[490,14] pratisandhisaktir iti cet? hitasukhecchāśucisthānapātalakṣaṇaḥ saṃsāra eva mā bhūt, 
[490,15] prabandhamātreṇa tu vṛttiḥ kena vāryate, viśeṣeṇa dayāloḥ? tasmān na svayaṃ nivṛttiḥ, prayatnas tu 
[490,16] dvayor ekasya sthāpaken nivartane vānyasya guṇadoṣadarśinaḥ syāt | 
[490,17] tatra jaṭarāśeḥ kīdṛśo guṇo yo na caitanyasya? kīdṛśo vāsya doṣo yo na 
[490,18] jāṭyarāśeḥ? prakṛtibhrāntatvāt cittacaittānām iti cet? jāṭyarāśitvād rūpasyeti 
[490,19] kiṃ nocyate? yadi ca tāvataiva bahumānaḥ, loṣṭeṣṭakāprabhṛtayo varaṃ bhavadbhya iti 
[490,20] kim ataḥ paraṃ pareṇa kartavyam? kiṃ ca keyaṃ bhrāntir nāma? na tvad alīkataiva, rūpe 'pi 
[490,21] prasaṅgāt | athālīkatve 'pi na rūpe bhrāntivyavasthā kiṃ tu vijñāna eva? evaṃ tarhi 
[490,22] paribhāṣāmātram etat | svasaṃketānurodhāc ca vibhāge tyāgaparigrahau | tathā ca sati 
[490,23] rūpe 'pi tathā paribhāṣya tyāgo bhavet | yadi tu vijñānamātravādino bhagavataḥ prātikūlyena 
[490,24] tasyaiva nirodha iṣṭo na rūpasya, tathāpi kiṃ bhramatvapoṣaṇena? mā bhūj jaṭarūpasya 
[490,25] pratyāsattyā bhrāntisambhāvanā | 
[490,26] vijñānasya viparyāsa upalabdho na jaṭaikarūpasyeti cet? nanu viparyāso bhrama 
[490,27] ity eka evārthaḥ, tasyaiva ca svarūpanirūpaṇam idam iti kvedam uttaraṃ sambadhyate? athātasmin 
[491,1] tadgrahādir yathāsamayaṃ prasiddho bhramārthaḥ, tarhi tadvyatyayenābhrāntir api vijñānasyopalabdhaiva | 
[491,2] syād etat, bhramas tāvadbhrama evobhayasiddheḥ | atra so 'pi bhrama eva madvicāreṇa 
[491,3] iti? evaṃ tarhi sarva eva bhrama iti (114b) śūnyatājñānam api bhramaḥ | nanu na śūnyatājñānaṃ nāma tattveneti cet? tattvato nāstīti bhavatu, bhramas tu śūnyatājñānam iti 
[491,5] kāpīyaṃ vyavasthā | api ca, 
[491,6] tattvena kiñcin nāstīti śūnyatā nāma kathyate | 
[491,7] tattvenaiva bhramo 'stīha nābhramo 'stīti kāpi dik ||
[491,8] yato vicārād akhilabhramasthitiḥ 
[491,9] sa eva kiṃ bhrāntir athābhramo bhavet |
[491,10] yadi bhramo 'sāv akhilo bhramaḥ katham, 
[491,11] na cet? sa eva bhramabhāvavarjitaḥ ||
[491,12] paramārthato na kaścid bhramo 'py abhrama iti cet? yuktam apy etat | kevalaṃ saṃvṛtau 
[491,13] yathā skandhapañcakam, tathā kaścid bhramaḥ, kaścid abhrama ity avaśyopeyam | na hi tadāpi 
[491,14] nīle nīlabuddhir bhramaḥ, śvete tu syāt | evaṃ rajatabuddhyādayo dvidhābhidhātavyāḥ, anyathā 
[491,15] na rūpaskandho nāma | saṃvṛtyā ca cittacaittanirodho rūpaskandhasthitir iti vivakṣitam, 
[491,16] tatra ca bhrama eva | tasya tu na samyagbodhaḥ, tadartham eva sarvārambhāt | 
[491,17] saṃvṛtau dvayam apy asti tattvato dvayam apy asat |
[491,18] bhrama evākhila iti kvedaṃ sambadhyate vacaḥ ||
[491,19] atha kadācij jñāna eva bhramo dṛṣṭo na rūpa ity ucyate? skandheṣv eva dṛṣṭa ity api 
[491,20] syāt | śāstṛsaṃmateṣu vā doṣadarśanaṃ bhagavantam api tyājayet | avāntarabhedas tu 
[491,21] sādhāraṇaḥ | prakṛtyā bhrāntir ity api yadi sarvavyaktyanupāyitvaṃ vivakṣitaṃ, tadānenaiva 
[491,22] pratyuktam | atha kvacid bhrāntir bhavanty api vikṛtir evety arthaḥ, tathāpi katham ayaṃ niścayaḥ, 
[491,23] ubhayasyāpi darśanāt? tatrāgamas tāvac cittasya prakṛtapariśuddhatvam, āgantukatvaṃ tu doṣāṇām 
[491,24] asakṛd abhidhatte, anubhūyate ca viparyayāsaśaṅkayā paripīṭyamānaṃ manaḥ, samyakparijñāne 
[491,25] ca nivṛtam iti vibhaktaṃ sarvajñasiddhau | 
[491,26] na ca savikalpakāvikalpayor anyatarāpekṣayedam abhidhātuṃ śakyam, dvayor dvayadarśanāt | 
[491,27] ekatra tathābhāve vā tasyaiva prahāṇir astu, bhedāpratipattau vā pratipattaye śāstrāntaram anveṣaṇīyam |
[492,1] tad ayam alakṣaḥ kṣepaḥ prakṛtibhrāntāś cittacaittā iti | kiṃ ca, cittacaittanirodhaś ca 
[492,2] dharmakāyasākṣātkriyā ceti vyāhatam, cittadharmatvāt sākṣātkriyāyāḥ | sākṣātkāropacāro 
[492,3] 'sāv iti cet? kutaḥ? gatyantarābhāvād iti cet? tatra sākṣātkāricittasthitir 
[492,4] evāstu, kiṃ nivartanayatneneti kathaṃ gatyantarābhāvaḥ? tad etannetram utpāṭhya darśanakautukavinodanaṃ 
[492,5] na prekṣāvatāṃ kṣamate | 
[492,6] loṣṭādayo vā dharmakāyasākṣātkāriṇaḥ, teṣāṃ prabhāvātiśāyābhāvād iti cet? 
[492,7] na khalu tāvatā dharmakāyasākṣātkriyā kiṃ tv adhigamaviśeṣeṇa, anyathā mantrādīnām api 
[492,8] sāmyād buddhatvaṃ ca | yady evam, abhāvātiśayasambhave sākṣātkriyayā kiṃ kartavyam, 
[492,9] maṇyādivat? yady evaṃ (115a) lakṣaṇānuvyañjanair api kiṃ kartavyam? sāmarthyaviśeṣasya 
[492,10] maṇimantrādivad anyathāpi sambhavād iti na dharmakāyo nāpi sambhogakāya iti pariśuddhā 
[492,11] buddhasthitiḥ | athavā rūpavad adhigamasyāpi prabhāsaphalātiśāyadarśanād rūpam eva nivartyam astu, 
[492,12] sthāpyaṃ vā, dvayam api kasyacit kenacid arthasiddheḥ | 
[492,13] sarvasāmarthyasya rūpa evāropayituṃ śakyatvād iti cet? vijñāna eva śakyatvād 
[492,14] viparyayo 'stu, neti kośapānaṃ pramāṇam | tathāpy ekasya sthāpane kadācic cittabhāgasyaiva 
[492,15] syāt, iti na rūpasyaiva sthitiḥ | rūpasāmarthyāc ca jñānasāmarthyasyaiva mahattvadarśanāt 
[492,16] tatraiva bharanyāsa ucitaḥ | katham anyathā vijñānamātraṃ jagad iti neyam? tasmāt pañcaskandhakasaṃvṛtipakṣe 
[492,17] 'pi na cittacaittanirodhaḥ sādhuḥ | na ca saiva saṃvṛtiḥ sarvaśūnyatāpakṣe 
[492,18] 'pi | 
[492,19] antimā saṃvṛtir vaktuṃ saṃvṛtitve na yujyate |
[492,20] antyā ca jñānarūpaiva no ced dravyaguṇādy api ||
[492,21] tasmāt sākāracittasyaiva sthitiḥ svasaṃvedanasiddhaś ca dharmakāya iti ||
[492,22] yady evaṃ svasaṃvedanasya vastuviṣayatvāt kathaṃ prajñaptisat śūnyatābhidhānaṃ dharmamātraṃ 
[492,23] dharmakāyo bhagavataḥ | tataḥ, 
[492,24] sambhogakāyāditarajñānam eva nirākṛti |
[492,25] śūnyatālambanaṃ dharmakāya ity apare viduḥ ||
[493,1] atrāpi pakṣe sambhogasaṃkhyātād buddhanāmataḥ | 
[493,2] bhidyamānaṃ kathaṃ tasya svabhāvo bhavituṃ kṣamaḥ ||
[493,3] tasyāpi buddharūpatve dvau buddhau bhinnalakṣaṇau |
[493,4] tasyaiva buddharūpatve dharmakāyo 'paraḥ punaḥ ||
[493,5] sa eṣa buddho dharmaś cet? tasyeti na samanvayaḥ |
[493,6] na dharmidharmabhāvena na sāmānyaviśeṣataḥ ||
[493,7] sambhogadharmo buddhaś ced buddhaḥ prājñaptiko bhavet |
[493,8] tato 'py anyo 'tha dharmātmā dravyaṃ ceet sā paramparā ||
[493,9] dharmatā cen na saṃvittiḥ saṃvittau nīlatādivat |
[493,10] anākāreṇa kiṃ sā 'sambhogasyaiva ('nyāsambhogasyaiva) dharmatā ||
[493,11] kas tarhi uttaratantre (UT 40f,) kleśopacayāpacayātyantāpacayāt sa evāyaṃ dharmakāyaḥ sattvadhātur 
[493,12] bodhisattvo buddha iti cocyate iti darśitaḥ? yas tatraiva, 
[493,13] dharmakāyo dvidhā jñeyo dharmadhātuḥ sunirmalaḥ |
[493,14] tanniś ca (tanniṣyandaś ca gāmbhīryavaicitryanayadeśanā || (UT I 145)
[493,16] ity anena dharmadhātur ity uktaḥ, sa eva ca prakṛto na tanniṣyandabhūtagambhīravicitranayadeśanākhyaḥ | 
[493,17] kas tarhi dharmadhātur api? etad artham adhīṣva madhyāntavibhāgam eva | yaḥ 
[493,18] tathatābhūtakoṭiś cānimittaṃ paramārthatā |
[493,19] dharmadhātuś ca paryāyāḥ śūnyatāyāḥ samāsataḥ || (MV I 15)
[493,21] ity uktaḥ, tādṛksaṃmohāpohāya | tathā śūnyatāpi dharmamātram ity atrāpi yadi vipratipattiḥ, 
[493,22] dvayābhāvo hy abhāvasya bhāvaḥ śūnyasya lakṣaṇam | (MV I 14)
[494,1] ityādyanekaprakāram anusaran (115b) tatraiva tatparihāreṇa nirākāravastu kiñcid 
[494,2] adharmakāyaśabdavācyam iti svātantryam etat | nanu dharmamātraṃ saṃvṛtisat, kathaṃ 
[494,3] svavedanaviṣayaḥ? 
[494,4] kathaṃ vā tasya pūrveṇa sadā rahitatā tu yā |
[494,5] ityādi kvacid vidhirūpaḥ parāmarśaḥ? ucyate, 
[494,6] prasajyaparyudāsābhyāṃ sarvabhāvasthitir dvidhā |
[494,7] dharmimānaṃ ca sarvasminn abhāve mānam iṣyate ||
[494,8] yadā tāvat paryudāsaḥ, yathoktam - ya eva hi dvayābhāsatayā bhāvaḥ sa eva 
[494,9] dvayābhāva iti, tadā na svasaṃvedanena grahābhāvaśaṅkā |
[494,10] dvayaṃ tatra na vidyate (MV I 2)
[494,12] ityādi prasajyapakṣe 'pi dharmisaṃvedanasya na dvayābhāvavikalpotpādanād anyad dvayābhāvasaṃvedanam 
[494,13] iti | tadarthaṃ pradeśe ghaṭasya tādātmyatadādhāratāniṣedhaprastāvaḥ śāstre cintanīyaḥ | 
[494,14] ubhayathāpi tad evaikaṃ vasturūpam āpadyata iti prasajyapratiṣedhena paryudāsena vā vyavahāra itimātraṃ 
[494,15] nirbandhaḥ | yathā vā bhāvamātrāpekṣayaikāntikabhedābhedaniṣedhe 'pi digambaramatāvatāraḥ 
[494,16] ṭīkākāreṇa niṣiddhaḥ, tathā vikalpapratibhāsini vidhirūpe 'pi niṣedhyaḥ, tasyāpi 
[494,7] nityādirūpasyāvastutvāt, tadarthā ceyaṃ vyavasthā, tathoktaṃ prāk | yathā vā sa eva 
[494,18] dharmakāya iti | na cānyathā samalāmalasarvatragādicintāyāh kaścid upayogaḥ | 
[494,19] niṣpandāgrārtha ṭīkā ca, dharmadhātuprabhāvitatvād buddhavacanasyeti prastutya, sarvākārapariśuddhasya 
[494,20] dharmakāyākhyasya dharmadhātor ādhipatyena pravṛttatvād iti | tasmāt prajñaptisan 
[494,21] dharmakāya iti na sacetasas trāsaviṣayaḥ, tathaiva yuktyāgamābhyāṃ samarpaṇāt | athavā 
[494,22] yatra niṣṭhā niṣedhasya, vidhirūpasya tu yadavasāo 'pi tad dharmirūpāpekṣayā vastusann eva 
[494,23] bhagavān dharmakāya iti tyajyatāṃ trāsaḥ | yathā hi pradeśe ghaṭābhāvaḥ satya iti kevalaḥ 
[494,24] pradeśa ity arthaniṣṭhā, tathā dvayābhāvo 'treti dvayena dvayatvena vā rahitaṃ jñānarūpam ity arthaḥ | 
[494,25] etad evābhisandhāya dvidhāpohaḥ, tasya ca vasturūpe niṣṭhā | dharmigrāhi ca dharme pramāṇam 
[494,26] iti nirṇayaḥ śāstre | tena dharmadharmiṇoḥ 
[495,1] kalpitaṃ bhedam āśritya buddho dharmaś ca tāv ubhau | 
[495,2] saṃdho nirmāṇakāyābhā iti ratnatrayasthitiḥ ||
[495,3] vastutas tu buddhadharmayos tādātmyam eva | etena yaḥ sabhāṣyaḥ Sūtrālaṃkāraḥ,
[495,4] samaḥ sūkṣmaś ca sambaddhaḥ kāyaḥ svābhāviko mataḥ |
[495,5] svābhāvikaḥ sarvabuddhānāṃ nirviśiṣṭatayā samaḥ ||
[495,6] sūkṣmo durjñānatayā, tena sāṃbhogikena kāyena sambaddha iti | tatra tādātmyam eva 
[495,7] vāstavaḥ sambandho boddhavyaḥ | yadi tarhi sambhogabuddhatāhetur iti vacanāt tadutpattir evāstv iti 
[495,8] cet? na, madhyāntavibhāge (116a) āryadharmahetutvād dharmadhātur āryadharmāṇāṃ tadālambanaprabhavatvād 
[495,9] iti vacanena tadāmukhīkaraṇasya tatra prabhāvāt tathā vyavahāra ity asyārthasya 
[495,10] sphuṭīkṛtatvāt | tathā śūnyatāsvabhāvaprastāve ṭīkā, śūnyatābhāvanāyāḥ prayojanaṃ gatidvayaprāptim 
[495,11] ārabhya yāvad buddhadharmaprāptiḥ, svaparātmano rūpadharmakāyasampatprakarṣaḥ śūnyatābhāvanād 
[495,12] evety evam anyad api | pūrvāvasthāpekṣayā vā tadaṅgasya tatrādhipatyavyavasthā, yathā 
[495,13] vikramo 'sya sarvārthasādhakaḥ, kṣaṇikatā ceti | na cākāram antareṇa kvacid arthakriyopalambhaḥ | 
[495,14] samastaśukletaradharmotpattau tasyaiva sāmarthyadṛṣṭeḥ | tattvāmukhīkaraṇasya śukladharmajanmani 
[495,15] sahakāritvam | tata eva nirākārāt sarvasambhava iti cet? nātrāgama iti 
[495,16] darśitam, nāpi yuktiḥ kācit | api ca, 
[495,17] pratītyabhāvaprabhave 'py ayaṃ janaḥ 
[495,18] samakṣavṛtti śrayate 'nyakāritam |
[495,19] tamaḥ prakāraḥ katamo 'yam īdṛśo 
[495,20] yato 'vipaśyan sadasan nirīkṣate | 
[495,21] kṛjaḥ kartṛkarmavivakṣāyāṃ ṇic | anyakāritam anyakriyām ity arthaḥ p ākāraleśo 
[495,22] varaṃ hetuphalabhāvaṃ santaṃ na vipaśyati | anyaviṣayam asantam īkṣate | nanv ayam 
[495,23] ātmavādādhikāreṇa sūtrālaṃkāraślokaḥ | kim ato 'py anya ātmavādo nāma? nityavibhutayor 
[495,24] anaṅgīkāran neti cet? na, citratvād ātmavādinām | yataḥ, 
[495,25] kartā bhoktā ca dṛṣṭebhyo bhinno 'haṃkāragocaraḥ |
[495,26] nirañjanas tadekāvaśeṣā muktiś ca yoginām ||
[496,1] kiṃ ca, pṛthaksvarūpanirbhāsābhāve 'rthakriyāyāṃ kvacid upayogānanubhavād bhavān 
[496,2] naiva kṣaṇikatām asya svīkuryāt | tad ayaṃ niṣkalpātmavat jñānamātrārthakaraṇe 'py ayogyam 
[496,3] ityāder viṣayaḥ | yadā tu nityavibhutayor api dharmakāyasya pratipādanam āgame, tadā 
[496,4] kim uttaram? na ca pravāhanityatā, prakṛtinityatāyā eva nirdeśāt | tathā ca tatraiva, 
[496,5] prakṛtyāśraṃsanenāpi prabandhena ca nityatā |
[496,6] iti | atra ca bhāṣyam, prakṛtinityatā svābhāvikasya, svabhāvenaiva nityatvāt | 
[496,7] aśraṃsane sāmbhogikasya, dharmasambhogāvicchedāt | prabandhena nairmāṇikasya, antarddhāpya 
[496,8] punaṛpunarnirmāṇasaṃdarśanād iti | vibhutā coktaiva yathottaratantram, 
[496,9] sarvatrānugataṃ yadvan nirvikalpatayā nabhaḥ |
[496,10] cittaprakṛtivaimalyadhātuḥ sarvatragas tathā || (UT I 49)
[496,12] anena kiṃ darśayati? 
[496,13] taddoṣaguṇaniṣṭhāsu vyāpi sāmānyalakṣaṇam | 
[496,14] hīnamadhyaviśiṣṭeṣu vyoma rūpagateṣv iva || (UT I 50)
[496,16] iti | rūpagateṣv ity atra mṛdrajatasuvarṇabhājaneṣv iti bhāṣyam | gataśabdaś ca prakārārtho 
[496,17] (116b) veditavyaḥ | haratergatatācchīlya ity atra patañjaliḥ (mahābhāṣye nedṛśī paṅktiḥ | āśayo 'yaṃ patañjaleḥ kaiyaṭādibhir vyākhyātaḥ | ṭraḥ, ṃa,Bhā, Pradīpe 1,3,21) gatavidhaprakārā ekārthā 
[496,18] iti | gatatācchīlya iti rūḍhiḥ | nirvikalpatayetītthambhūte tṛtīyā | cittasya prakṛtivaimanasyam 
[496,19] eva dhātus tathatā | tasmān nityavyāpitvaṃ mukhyam evoktam | tato yadi dravyam eva 
[496,20] dharmakāyaḥ, katham ātmavādaparihāraḥ? 
[496,21] dharmatāyās tu nityatvavyāpakatvādi sāṃvṛtam |
[496,22] svābhāvye 'pi yathākalpaṃ prasiddhaṃ kṣaṇitādivat ||
[496,23] atrāpi hi hīnamadhyaviśiṣṭeṣv iti dharminirdeśaḥ | nāpi vyāpitvābhāvād anātmavādo 
[496,24] digambaravat, na cātmavādatve 'pi nirbandhaḥ, 
[496,25] avipaśyan sad asan nirīkṣate | 
[497,1] iti doṣasya tadvad evāparihārasiddher iti | sattve 'pi śraddheyasyākārabhāgas tāvat satya iti 
[497,2] durvāraḥ | sattāprajñaptimātram etat, śraddheyam eva tu vastusat | ata evālīkaḥ sambhogātmā na 
[497,3] bhinna eva tadāśrayaprakāśatvāc ca nāsambaddha evotyapetāgamayuktikaṃ kāvyamātram etat | sa ca 
[497,4] buddhanāmārtho 'līko yasyāsau dharmakāyaḥ satya iti sādhvī sthitiḥ |
[497,5] api ca, evamāśritamātratvenopasarjanaṃ, buddhaḥ prabhus tu dharmakāya iti dharmasya buddha 
[497,6] ity āñjaso nirdeśaḥ syāt | athobhayaṃ buddhaḥ, tadāpi pratyekaṃ samudāyo veti vikalpe, eko 
[497,7] buddhas tadaṃśo vālīko bhrāntaś ca ity api sādhu, bhrāntibuddhayor virodhāt | kathaṃ ca so 'līkaḥ 
[497,8] sambhogātmani nirmāṇahetur iṣṭaḥ? yadāha sūtrālaṃkāraḥ, 
[497,9] dvayor dvayārthasampattiḥ sarvākārā pratiṣṭhitā |
[497,10] iti | atra bhāṣyam, sambhogaḥ svārthasampattilakṣaṇakāyaḥ | nairmāṇikaḥ parārthasampattilakṣaṇaḥ | 
[497,11] seyaṃ parārthasampattir yathākramaṃ pratiṣṭhitā svabhāvike ca sambhogike ceti | evaṃ ca sati phalaṃ 
[497,12] dharmakāyasya, hetuś ca nirmāṇasya parārthasampatteḥ | svārthasampattiś cāsāv asatī ca khyātīti 
[497,14] viplavaḥ sarvaḥ | tad ayaṃ sambhoge svārthasampattivādo 'līkatāpratijñānam ākāreṣu vidhurayati | 
[497,14] etena śraddheyasyaiva buddhatve satyatve 'pi vā sambhogaḥ kāryārtham ādriyata iti kalpanam apāstam | 
[497,15] tena phalasyāṇor apy abhāvāt, kalaṅkarūpatvāt ca, 
[497,16] doṣaṃ laghīyāṃsamupekṣya kaścid 
[497,17] āsthīyate kāryam apekṣya bhūyaḥ | 
[497,18] pradhānadoṣabhramarāśir arthaśūnyaḥ 
[497,19] sthavīyān katham ādriyeta ||
[497,20] karmavaśāt tadudaya iti na yuktam | ekāntatyājyasya hi hetuḥ karmaiva nārambham 
[497,21] arhati, pātakāntaravat | karmāparādhād bhrāntis tathāgatasyety api subhāṣitam | tad asya 
[497,22] sarvathoparama evāyātaḥ | kiṃ ca bodhisattvābhidhānaiḥ, 
[497,23] nirākāratayā pumbhiḥ sarvathā syād asevyatā |
[497,24] ākāropagame mukhyaṃ gajasnānam idaṃ bhavet ||
[497,25] nirākārapratijñānaṃ nirākāraprasiddhaye |
[497,26] svīkāraḥ punarākāre nikāraḥ ko 'paras (117a) tataḥ ||
[497,27] ity antaraślokau |
[498,1] yadarthalālasatayā ca tadvāraṇaṃ, tatra kaḥ śaktipratirodhaḥ śraddheyasya? 
[498,2] yadi tasya kvacic chaktiḥ śaktiḥ sarvatra gīyatām |
[498,3] nānvayavyatirekau hi śaraṇaṃ kāraṇasthiteḥ ||
[498,4] tasmān nirākāravādināṃ kevalavimalānantavyomanibhāśeṣaśaktimati rūpaṃ sādhyam iti 
[498,5] darśanāntaram astu kim anyānuṣaṅgena? āryamaitreyanāyakanayātikrame hi kīdṛśī bauddhatattvasthitiḥ? 
[498,6] saṃkṣepataḥ sa hi, 
[498,7] traidhātukaṃ dhiyam uvāca vicitram atra 
[498,8] saṃvedyavedakam iti dvayam eva mithyā |
[498,9] ropāpavādaniyataiva nudann unāva 
[498,10] sambhogamanyahitahetunijārthalakṣmīm ||
[498,11] na ca kvacil lakṣaṇānuvyañjanādiprastāve tattvato na buddharūpam idam aupacārikaṃ veti 
[498,12] darśitam | dharmakāyaprādhānyena buddhavyavahāraprastāve 'pi nāsattvam eva pratipāditam upacāro vā, 
[498,13] lakṣaṇādikaṃ cakravartino 'pīti darśanāt | Sūtrālaṃkāre 'pi, 
[498,14] sarvaiś citrair lakṣaṇakair maṇṭitagātraḥ (MSA***)
[498,15] ity atra bhāṣyam, citragrahaṇaṃ cakravartyādilakṣaṇebhyo viśeṣaṇārtham iti dṛḍhīkaraṇam eva | 
[498,16] tadatikrame ca yad apīdaṃ likhitaṃ, bhagavāṃs tu prahīṇajñeyāvaraṇatvād asambhavad bhrāntirādarśanajñānarūpaḥ 
[498,17] sakalajñeyabimbodayāt pratikṣaṇam ekajñānacakrātmā | ata eva cakracihnaḥ | 
[498,18] sarvajñeyapratibimbasaṃvedanam evāsya sarvajñeyasambodhaḥ | ata eva sarvadharmasvarūpāvabodhād atiśayena 
[498,19] buddhir asyāstīti buddha ucyata iti | tataḥ svaparam eva luptam, ākārasyaiva ca 
[498,20] bhrāntivyavasthānāt, kva praśastabuddhiyogaḥ kva vā jñeyāvaraṇaprahāṇir iti | alīkam alīkam eva 
[498,21] vettīti atasmiṃs tadgrahabhrāntivādaprasaṅgaḥ | 
[498,22] nirākṛtāyam iti saṃvid ākṛtau 
[498,23] na mantranītir na ca pāramīnayaḥ | 
[498,24] tad astu saiva sthitir astadūṣaṇā 
[498,25] manojñatā svarguṇaratnabhūṣaṇā ||
[498,26] ity antaraślokaḥ |
[499,1] atheṣyata eva sambhogakāyaḥ, alīkatve 'pi tattadarthasamarthaś ca | sāmarthye 'pi vā 
[499,2] viśuddhatvād eva tadupasaṃhāreṇa dharmakāyasākṣātkriyālakṣaṇaṃ nabhonibham avasthāntaram iti 
[499,3] na doṣaḥ| na, evam apy aśraṃsananityatātikramāparihārāt | dharmakāyavirahahitaś caivaṃ jagad arthakārī 
[499,4] bhagavānityāyātam | tac ca virudhyate, yadāha uttaratantram, 
[499,5] mahākaruṇayā kṛtsnaṃ lokam ālokya lokavit |
[499,6] dharmakāyād avicalan nirmāṇaiś citrarūpibhiḥ || (UT II 53)
[499,8] iti | jātakādīni nirvāṇaparyantāni darśayatīti vistareṇa sambandhaḥ | punaś ca, 
[499,9] sarvatra devabhuvane brāhmyād avicalan padāt |
[499,10] pratibhāsaṃ yathā brahmā darśayaty aprayatnataḥ ||
[499,11] tadvan muniranābhogān nirmāṇaiḥ sattvadhātuṣu |
[499,12] dharmakāyād avicalan (117b) bhavyānāmeti darśitam || (UT IV 53-4)
[499,14] ityādi punar vistareṇa | atha prakṛtipariśuddhyapekṣayā dharmakāyavicalanam ucyate, tadā 
[499,15] sarvasyaiva prāṇinas tulyam etad iti ko 'tiśayo bhagavata evam ukto bhavati prabandhena? 
[499,16] tasmād vaimalyaviśuddhyapekṣayaivāyaṃ viśeṣaḥ, kevalaṃ dharmakāyasākṣātkriyākāle na jagad 
[499,17] arthakaraṇam ābhogādyapekṣam ataḥ samādhivyutthāne tad iti śaṅkānivṛttyarthaḥ prayatnaḥ, tathā 
[499,18] cānābhogānirmāṇair iti coktam | evaṃ ca dehatyāgenātmavādināṃ 
[499,19] tattvādhigamapravādaniṣedhasiddhiḥ | 
[499,20] athāpi punaḥ punaḥ samādhivyutthānābhyām api calanaṃ vivakṣitaṃ, tathāpi kim anena 
[499,21] pariśrameṇa? nanu, 
[499,22] sambhogakāyāt parameti śuddhau 
[499,23] sambhogakāyaṃ ca tato 'rthasiddhau |
[499,24] nimajjanonmajjanasaktamūrtter 
[499,25] madgor iva svāsthyamṛṣeḥ kadā syāt ||
[500,1] na caivam akṣuṇṇavidhānaḥ parārthaḥ | nāpi śāśvatī śuddhir ity āstāṃ tāvad etat | 
[500,2] mā bhūt tundivṛttāntasmṛtiḥ | yac coktam, dharma eva buddha iti, tatra kalpitasyāpi 
[500,3] bhedasyābhāvād bhinnapravṛttinimittatve 'pi paryāptatvāt inamunīndriyādivat, kutaḥ 
[500,4] kāyāntaravyavasthā? kiṃ ca paryāyatvavirodhidharmajinayos tadvākyam, 
[500,5] dharmakāyād avicalan
[500,6] ityādi | na hi buddhād avicalan sugata iti yuktam, buddhatvād iti tu yuktam eva | ekasya 
[500,7] ca prajñaptisthitim āha, tac ca vākyam, yathā brahmā brāhmyād avicalan padād iti nidarśanāt | 
[500,8] tatra hi brahmaiva paramārthasan | tatpadaṃ tu prajñaptisad eva, na hi tad vastvantaraṃ kiñcana, 
[500,9] āśrayopakaraṇātmabhāvaviśeṣe padaprajñapteḥ | 
[500,10] yadāpy upādhiviśeṣāpekṣaṃ svarūpam evācāryapadavat padaśabdavācyam, tadāpi 
[500,11] dharmiṇaḥ pṛthag iva kalpanayā nirdiśyamānaṃ prajñaptisad eva, tathātrāpi munidharmakāyaśabdavācyayor 
[500,12] ekasya prajñaptisattvam āyātam, 
[500,13] dharmasyaiva tathāstu nāpi ca muner arthakriyābhāvato |
[500,14] bhāvaḥ so 'pi nirākṛter yadi kathaṃ sambhogajanmocyate || (***)
[500,16] iti svavacanavyāghātaḥ | kiṃ caivaṃ munir ity api nirākāra eva syāt, tataś ca dharmakāyād 
[500,17] avicalann iti sambhoga eva prajñaptisan dharmakāyaśabdavācyaḥ syād iti viparyayaḥ | tasya 
[500,18] dvayaśūnyatā dharmakāya iti cet? tadāpi kathaṃ sambhogasya janmocyate? tāvataivārthaparisamāpter 
[500,19] ity āpāditam | 
[500,20] atha vibhāgo 'sty kācitkāryakoṭiḥ, sambhogasya kācin nirākārasyeti cet? 
[500,21] vibhāgena tv asahaḥ kriyābhāvo vyavasthāyāḥ, dvayor api samānaprauṭhitayā brahmatatpadadṛṣṭāntānupapatteḥ, 
[500,22] prakaraṇeṣv api tathā pratipādanābhāvāc ca sambhoge (118a) tu yathā dharmakāyo 
[500,23] hetur uktaḥ, tathā darśitam eva | astu vā sambhoge 'nyatrā vā kāryagrāme kiyaty api nirākārasya 
[500,24] vyāpāraḥ, sambhogasya tu siddha eva | tataś cānalīkam ubhayaṃ bhaved iti paraṃ sambandhanīyam, 
[500,25] tat kathaṃ sambhogasyālīkatā lokottaranirābhāsajñānasiddhir vā samudghuṣyate? bādhakād 
[500,26] alīkatvam iti cet ? 
[501,1] viyāyāpratibimbādi (corr.: vihāya pratibimbādi) brahmadṛṣṭāntato yadi |
[501,2] sambhogālīkatā sidhyet bādhaśaktis tu cintitā ||
[501,3] pratibhāsārthakriyayor avicchedena | etenopasarjanatāpi prāg uktā pratyuktā | kiṃ ca, 
[501,4] dvayor api sāmarthyasthitau yadā dvayaśūnyatām eva dharmadhātuṃ dharmakāyāparanāmikām icchet, 
[501,5] yuvarājānurodhād vā yathā darśitaṃ prāk, sampraty eva brahmapadadṛṣṭāntād vā, tadā
[501,6] kāyaś ca turyo bhavet
[501,7] śraddheya eva nirmāṇasya pṛthaktvāt | sā ca dvayaśūnyatā sambhogasyaiva sambandhābhidhānāt, 
[501,8] tasyaiva dharmasambhogāvicchedapratipādanāc ca | na hi svasaṃvedanād anyā sambhuktiḥ | 
[501,9] Sūtrālaṃkāre 'pi, 
[501,10] kvacid dharmyaṃ cakraṃ bahumukhaśatair darśayati sa 
[501,11] kvacij janmāntardhi kvacid api ca citrāñjanavarām |
[501,12] kvacit kṛtsnāṃ bodhiṃ kvacid api sanirmāṇam asakṛn 
[501,13] na ca sthānāt tasmād vicalati sa sarvaṃ ca kurute ||
[501,14] iti | sthānād anāśravād dhātor iti Bhāṣyam | sa cānāsravo dhātur dharmakāya iti | 
[501,15] tatsākṣātkārasthiratā cāvicalanārtha iti sa evārthaḥ | athavā, 
[501,16] kāyaś ca turyo bhavet
[501,17] iti nirākārasākārakalpitādisvabhāvatrayāc caturthaś ca svabhāvaḥ prasaktaḥ, abhūtaparikalpākhyavicitracittacakrād 
[501,18] bhinnatvāt | tad eva cittam abhūtaparikalpo veti cet, na, 
[501,19] asyārthasyopāyakārair apy anudbheditatvāt | na cāprakāśaṃ cittam acittaṃ vā prakāśamānam iti | 
[501,20] uktaṃ ca prāk, rūpādiṣv abhūtaparikalpasvabhāveṣv iti | tathākalpitavikalpitadharmatārūpādiprastāvo 
[501,21] madhyāntavibhāge 'nusartavyaḥ | vyākhyānam anyatheti cet? bhavatu na tu 
[501,22] nyāyākṣarānurodhīti ucyate | kiṃ ca, evam apy ākārarāśir eva pṛthaksvabhāvo 'līkākhyaḥ 
[501,23] syāt | kalpite 'ntarbhavatīti cet? kva kasya kalpanā? nirākāre ākārasyeti cet? 
[501,24] apratibhāsini pratibhāsamānaṃ kalpitam āropitaṃ veti kāryadṛṣṭiḥ, prakāśe tv aprakāśam 
[501,25] ākāre 'nākāram āropitam anyavad iti tasyaiva kalpite 'ntarbhāvaḥ | tasmāt, 
[501,26] dharmatvena vikalpabhāsivapuṣā bhedābhidāvarjito 
[501,27] niṣpannaḥ paratantradharmyanugato yaḥ śūnyatākhyo mataḥ |
[502,1] sa svābhāvika ucyate bhagavataḥ sambhogakāyodaye 
[502,2] dharmāṇāṃ prakṛtidhvanivyavahṛtaṃ dharmākhyam etad vapuḥ ||
[502,3] iti (118b) prakaraṇārthaḥ | tato yadi pravacanaprakīrṇārthasaṃkalanam eva yuvarājanītiḥ, tadā
[502,4] sphuṭatarārthagatir vacasām iyaṃ 
[502,5] prakaraṇāntarasaṅgatir īdṛśī | 
[502,6] pramitibhedabalaṃ ca vicintitaṃ 
[502,7] vivṛtayas tu bhavantu yathāruci ||
[502,8] tasmān na nirākāravādavārtāpi | nanūttaratantre anuttaraṃ buddhaguṇam ārabhya ślokaḥ (anantaraṃ buddhaguṇavibhāgam iti pāṭhaḥ UT 91) 
[502,9] svārthaḥ parārthaḥ paramārthakāyatā 
[502,10] tadāśritā saṃvṛtikāyatā ca | 
[502,11] phalaṃ visaṃyogavipākabhāvād 
[502,12] etac catuṛṣaṣṭuguṇaprabhedam || (UT III 1)
[502,14] iti | tatra ca svārthaparārthau dharmasambhogakāyāv anūdya paramārthakāyatā saṃvṛtikāyatā ca 
[502,15] yathākramaṃ vihite, visaṃyogavipākaphalatve ca | tatra sambhogakāyasya saṃvṛtatvapratipādanam 
[502,16] anākāraṃ paramārtham upasthāpayatīti katham ucyate nirākāravārtāpi nāstīti? tathā ca 
[502,17] tatraiva vivṛtiḥ, 
[502,18] ātmasampattyadhiṣṭhānaṃ śarīraṃ pāramārthikam | 
[502,19] parasampattyadhiṣṭhānamṛṣeḥ sāṃketikaṃ vapuḥ ||
[502,20] visaṃyogaguṇair yuktaṃ vapurādyaṃ balādibhiḥ |
[502,21] vaipākikair dvitīyaṃ tu mahāpuruṣalakṣaṇaiḥ || (UT III 2-3)
[502,23] iti | tad etat hitakāmatāmātraprayuktaṃ vyākhyānamātram, apāstaṃ ca prāk dharmakāyasya 
[502,24] dravyadharmarūpatānirūpaṇe | kathaṃ ca buddhaguṇam ārabdho vaktuṃ nāthaḥ parārthasādhanam asādhāraṇaṃ 
[502,25] nirmāṇakāyam anabhidhāya nirvṛṇīta? kathaṃ vā tatraiva, 
[503,1] ratnavigrahavaj jñeyaḥ kāyaḥ svābhāvikaḥ śubhaḥ |
[503,2] akṛtrimatvāt prakṛter guṇaratnāśrayatvataḥ ||
[503,3] mahādharmādhirājatvāt sambhogaś cakravartivat |
[503,4] pratibimbopamatvāc ca nirmāṇaṃ hemabimbavat || (UT I 151-152)
[503,6] ity anena nirmāṇasya sāṃvṛtatvaṃ vyaktam uktaṃ vimṛtya dharmakāyād apy āyasthānīkṛtānmahādharmādhipatyena 
[503,7] cakravartitulayotkarṣite sambhogakāye yojayet? 
% NB āyasthānīkṛtāt: it is made into a source of profit; because it is like a treasurem̐heap of jewels !
[503,8] yad āryanāgārjunapādāpi, 
[503,9] vande sambhogakāyaṃ tam aham iha mahādharmarājyapratiṣṭham | (***)
[503,11] iti | tad ayaṃ ślokārthaḥ | svārthaparārthau dharmasambhogāv anūdya paramārthakāyavyavahāra eva 
[503,12] vidhīyate, paramajñānaviṣayatvāt paramasādhyatvāc ca tayoḥ | evaṃ paramārthasaṅgṛhītakāmadvayam 
[503,13] abhidhāya tṛtīyam āha, tadāśritā saṃvṛtikāyatā ceti | pratibimbopamatvena nirmāṇasya 
[503,14] sāṃvṛtatvapratipādanāt | āśritatvaṃ ca sambhoge sākṣāt, dharmakāye pāramparyeṇeti pratipāditaṃ 
[503,15] prāk | vivṛtāv api paramārthaśabdābhidheyakāyadvayam ādimam anūdyātmasampattyadhiṣṭhānatvaṃ 
[503,16] vihitam | tatra, 
[503,17] lokātītām acintyāṃ svakṛtaśataphalāmātmano yo vibhūtiṃ 
[503,18] parṣanmadhye vicitrāṃ prathayati mahatīṃ dhīmatāṃ prītihetoḥ |
[503,19] tasyāḥ sambhogakāyo 'dhiṣṭhānam āśraya (119a) iti vyaktam | dharmakāyas tu tadāśrayo 
[503,20] darśita eva | tṛtīyaṃ paścārddhenāha, tatra bimbopamatvena lokaprasiddhyā sāṃvṛtaṃ padaṃ mūle | 
[503,21] vivṛtau tu tattvato buddha iti saṃketamātraṃ nirmāṇe | na tv asau buddha eveti sāṃketikaḥ śabdaḥ | 
[503,22] pauruṣaphalaṃ cāsya bāhyayogisādhāraṇam atipratītam iti na pṛthak kathyate | svarūpeṇa tu 
% NB emend pauruṣaphalatvaṃ cāsya HI
[503,23] trayo 'py asādhāraṇaguṇā ity ārabdham ||
[503,24] athaivam api paramārthaśabdaḥ śūnyatāyāṃ niveśitaḥ, kathaṃ sambhoge 'pi vyākhyāyate? 
[503,25] naivam anyārthatvāt | paramajñānaviṣayatvena hi śūnyatā paramārthaḥ paramaprayojanatvāc ca sambhogaḥ 
[503,26] svārthasampattayaḥ | tathā ca, svārthaśabda eva sambhoge darśitaḥ punar adhunā dharmakāye 'bhidhīyate 
[504,1] svārtho 'rtho 'smād iti kṛtvā | tataś cārthabhedān na doṣaḥ | nanu dharmakāyo 'pi sādhya 
[504,2] ucyate, tataś ca svo 'rtha iti na kṣatiḥ | satyaṃ, kiṃ tu vyavasthāmātram etat, na tu sambhogavan nirvartyatayā sādhyatvam asyeti siddho 'rthabhedaḥ | tathā ca parārthatāpi nirmāṇe sākṣāt | 
[504,4] sambhoge tu taddvāreṇety āgame | kevalo vā paramārthaśabdaḥ śūnyatāparyāyaḥ kṛtaḥ, paramārthakāya 
[504,5] iti tu dharmadharmiṇoḥ pramāṇasiddhinibandhano 'bhidhīyate iti na virodhaḥ | kiyad vā śakyaṃ 
[504,6] nirbandhum evaṃvidhaśraddhāvilasiteṣu ity āstāṃ tāvat | sthitam etat, na nirākāravādavārtāpīti | 
[504,7] kathaṃ tarhi ācāryadignāgapādāḥ piṇḍārthe, 
[504,8] kalpitasya niṣedho 'yam iti saṅgrahadarśanam | 
[504,9] sarvo jñeyatārūḍha ākāraḥ kalpito matau || 
[504,10] iti | atrāyam arthaḥ, sarvo matāvārūḍha ākāro jñeyatayā kalpitaḥ | tasya jñeyatayā kalpitasya 
[504,11] niṣedha iti grāhyatvaniṣedha ity arthaḥ | yathā, 
[504,12] tadabhāvāt tad apy asat (***)
[504,14] ity atrācāryasthiramatiḥ, arthābhāvād vijñātṛtvena vijñānam asat, na tv arthasattvātmavijñaptipratibhāsatayā | 
[504,15] tadasattve hi sarvathā abhāvaprasaṅgaḥ, tadvyatirekeṇa vijñānasvabhāvānabhidhānāt | 
[504,16] tadyvatiriktasvabhāvatve vā kathaṃ tadvijñānaṃ, kathaṃ vā parasparato bhidyata iti? atra tarhi 
[504,17] kiṃ kartavyam? 
[504,18] asad eva yataḥ khyāti tadavidyāvinirmitam |
[504,19] asatkhyāpanaśaktau hi sāvidyeti nigadyate ||
[504,20] iti |
[504,21] sa eṣa bandhakīmṛtyuvṛttāntaḥ samupāgataḥ |
[504,22] kathañcid ekanistāre dustarāntarasaṅgateḥ ||
[504,23] yātu | atrāpi tu bhavata eva bhrāntiḥ, pūrvāparāparāmarśāt | tathā hi, 
[504,24] tena buddhaṃ tathā bodhiṃ na paśyāmy ādivācakaiḥ |
[504,25] āsamāpter iha jñeyā kalpitānāṃ nirākṛtiḥ ||
[505,1] ity atra tvayāpi kiṃ kartavyam, yadi prakāśasyāpi niṣedhaḥ kvacid iṣṭaḥ? tasmād avidyāśabdena  [505,2] vikalpa evābhidhīyate, tayā nirmitaṃ darśitam asad eva rūpaṃ bāhyam ity arthaḥ | rūpaśūnyatayor 
[505,3] hi (119b) bhedābhedaniṣedhaprastāve uktam etad iti na doṣaḥ | tad ayaṃ khyātir 
[505,4] adhyavasāyārthaḥ | 
[505,5] nijaṃ svarūpaṃ pracchādya tad avidyāvaśīkṛtam |
[505,6] māyāvad anyathā bhātīty atra bhātir yathāmataḥ || 
[505,7] na hi māyāhastini hastī bhāty eva kiṃ tv avasīyate | tathābhyupagame rajatādayo 'pi 
[505,8] pratibhāntīti dvaividhyavilopaḥ | ataś caivam, 
[505,9] prajñāpāramitāyāṃ hi trīn samāśritya deśanā |
[505,10] kalpitaṃ paratantraṃ ca pariniṣpannam eva ca ||
[505,11] nāstītyādipadaiḥ sarvaiḥ kalpitaṃ vinivāryate |
[505,12] māyopamādidṛṣṭāntaiḥ paratantrasya deśanā ||
[505,13] caturdhā vyavadānena pariniṣpannakīrtanam |
[505,14] prajñāpāramitāyāṃ hi nānyā buddhasya deśanā || 
[505,15] ity akṣuṇṇapāramitānayārthānugamāt | na cātra paratantrasyāpy ākāro 'san prakāśamātraṃ tu 
[505,16] sad ity uktam, yena pāramitānayādiyatā bheda iti syāt | na ca svābhimataṃ sphuṭīkṛtya 
[505,17] tadartho 'py evaṃ draṣṭavya ity atideśaḥ kṛtaḥ | nāpi sādhye viśeṣapradarśanam asti yena tathā 
[505,18] unnīyeta |
[505,19] prajñāpāramitā jñānam advayaṃ sā tathāgataḥ |
[505,20] sādhyā iti grāhyagrāhakamātraśūnyatāyāḥ pratipādanāt | anyathā nirābhāsatvam eva vācyaṃ syāt | 
[505,21] na ca sa evākāro grāhyaṃ grāhakaṃ bhavitum arhati tallakṣaṇāyogād iti kalpitam eva tattvaṃ bhinnaṃ 
[505,22] vā grāhyādi | sambhogakāyaś ca laukika aupacāriko veti viśeṣeṇa nirdeśyeta, bhagavatyāḥ 
[505,23] piṇḍārthasyārabdhatvāt, anyatra caivam anukteḥ | vārtikaṃ cādarśa eṣāṃ kim ataḥ param? tat 
[505,24] kim ātmano 'śucinā lepanaṃ parasya? svayam eva vā, 
[505,25] kvacid guṇā eva na rūpam uttamaṃ 
[505,26] kvacic ca rūpaṃ na guṇā viśeṣataḥ |
[506,1] amī tv asādhāraṇayogasampado 
[506,2] guṇāś ca rūpaṃ ca bhavantam āśritāḥ ||
[506,3] iti viśeṣābhivyakter ity alaṃ bahunā | na cāsmākaṃ yāvatsambhavam granthakārāśayasamarthanayatnaḥ | 
[506,4] ekavaṃśasaṃmatāstv eta iti | tathā hi, 
[506,5] āryāsaṅgam anaṅgajinnayavaho yad bhūpatīśo 'nvaśād 
[506,6] ācāryo vasubandhuruddhuramatis tasyājñāyādidyutat | 
[506,7] dignāgo 'tha kumāranāthavihitāsāmānyasāhāyakas 
[506,8] tasmin vārtikabhāṣyakārakṛtanoradyānavadyā sthitiḥ ||
[506,9] āryanāgārjunapādānāṃ tu bhinnavaṃśatve 'pi sādhāraṇaiva sādhyatattvasthitir iti 
[506,10] darśitam, abādhyasvasaṃvedanasvīkārāt | tad evam, 
[506,11] kecid buddham alīkarūpavapuṣaṃ buddhyā vihīnaṃ viduḥ 
[506,12] saṃvidrūpam arūpam ambaranibhaṃ na bhrāntam anye punaḥ |
[506,13] saṃvidrūpam alīkasundaratanuṃ bhrāntyā vimuktaṃ pare 
[506,14] kecit tv enam alīkatāvirahitaṃ yadbhāti tad gṛhyatām ||
[506,15] tasmāt sambhogadharmasyaiva dharmakāyasya svasaṃvedanasiddheḥ kim (120a) apareṇa? 
[506,16] sa hi bhavann api bhedādbhinnavedanaḥ kathaṃ tasya svabhāvaḥ syāt, ekadeśatve 'pi 
[506,17] ārūpyadhātusattvavat? 
[506,18] nanu ādarśanādijñānacatuṣṭayasvabhāvo bhagavān pāramitānaya eva varṇitaḥ | tat 
[506,19] kathaṃ prastute 'pi vimatir iti cet? tatrāpi citrādvaitasthityaiva nirvāhaḥ | nirākāre hi 
[506,20] tāvat parasparaṃ bheda eva durlabhaḥ | yadāha, kathaṃ vā parasparato bhidyata iti | bhede 'pi 
[506,21] parasparāsaṃvedane sa eva doṣaḥ | citrādvaitasvīkāre ca kim apareṇa? atha citrādvaitam api 
[506,22] noktam iti cet, na, sākārajñānavāditayā tadāpekṣāt, sādhanavat | na hi vārtikaprameyarāśir 
[506,23] api tatsādhanaikapravaṇas tatroktaḥ | tasmāt tadvad eva taduktyaiva yāvatī tasya niṣṭhā 
[506,24] sāpy ākṣiptaiva | pradīpena vā pradīpānveṣaṇa eṣaḥ | eka eva bhagavān caturjñānasvabhāva 
[506,25] iti prastauti ca citrādvaitaṃ ca gaveṣata iti | evaṃ citralakṣaṇādyuktayo 'pi vācyāḥ | 
[507,1] ata eva yad apy uktaṃ sūtrālaṃkāre, ta eva vikalpā na punar dvayābhāsāḥ pravartanta ity evaṃ 
[507,2] vyavadānaṃ paryeṣitavyam iti tatrāpi dvayābhāsā iti dvayāvasāyina ity evārthaḥ vikalpaśabdaś 
[507,3] ca nābhūtaparikalpārthaḥ, kiṃ tu kalpanārthaḥ | ata eva bahuvacanam | yuktaṃ caitat | na 
[507,4] hi grāhyagrāhakād ṛte dvayaśabdasya kvacid anyo 'rtha uktaḥ | na ca tayoḥ sākṣāt khyātiḥ, 
[507,5] kiṃ tv avasāya eva, māyāhastini hastivat | anyathā ca yadaiva sarvākārakṣayas tadaiva 
[507,6] vyavadānam iti kathaṃ sambhogaḥ svārthasampattir iti sarvavyavasthāvilopaḥ | ākārānākārayor 
[507,7] asatyasatyatāpratipādanābhāvāc ca kathaṃ tatparihāraḥ? ata evonnīyatām iti cet,  
[507,8] na, anyadarthatvāt | tathā pratipādane tu nānyārthakalpanā | tathā ca tatraiva, 
[507,9] arthān sa vijñāya ca jalpamātrān 
[507,10] santiṣṭhate tannibhacittamātre | 
[507,11] ity atra bhāṣyam, manojanyamātrānarthān viditvā tadābhāse cittamātre vyavasthānam iyaṃ 
[507,12] bodhisattvasya nirvedhabhāgīyāvasthā | tataḥ pareṇa dharmadhātoḥ pratyakṣatāgamanam, yo 
[507,13] dvayalakṣaṇena vimukto grāhyagrāhakalakṣaṇena | iyaṃ darśanamārgāvastheti | na cātra nirvedhabhāgīyāvasthāpi, 
[507,14] tasyākārasya darśanamārgāvasthāyāṃ bhraṃśa uktaḥ | nāpi kvacid bhāvanāmārge, 
[507,15] grāhyagrāhakalakṣaṇakṣayas tu sarvatra | tasmād grāhyagrāhakasaṅgṛhītaprapañcakalpanā na 
[507,16] punarbhavantīti vyavadānaparyeṣaṇārthaḥ | 
[507,17] nanu bhāvanāmārgasaṅgṛhītāyāṃ saptamyāṃ bhūmau sābhogamanābhogam, aṣṭasyāṃ nimittavarjanam 
[507,18] uktam, nimittaṃ cākāra eva, kim iyaṃ nāgalokabhāṣā (120b), ācāryamuṣṭir vā? 
[507,19] athākāro bhrāntinimittaṃ prapañcanimittam ucyate bhrāntyavalambanatvāt? nānvāstāṃ 
[507,20] tāvad ākāro bāhyasyāpi sato na bhrāntihetutāniyamaḥ vāsanāmātrānubaddhatvāt tasyāḥ | 
[507,21] yady api ca sādṛśyam api sthirabhrānteḥ sādhanam uktam, tathāpy anāryasyeti vāsanāviśeṣa 
[507,22] evāvaśiṣyate | yadi ca kadācid bhrāntisaṃvāsāt parihāraḥ, nirākārasyaiva prathamam astu | 
[507,23] yad eva vā kiñcid bhrāntinimittam upapādayituṃ śakyam anākāradarśanādivat tad eva nivartya 
[507,24] nimittaśabdābhidheyam iti katham asyāṃ bhaṇitāvāśvāsaḥ? svayam eva ca parikalpiteṣu 
[507,25] dharmeṣu kāryakāraṇabhāvo niṣidhyate, teṣām alīkatvād ity ucyate | alīkasaṃmatasya cākārasya 
[507,26] bhrāntau śaktir iti suvyavastham | tadālambanavikalpadvāreṇa tasya śaktir ucyata iti 
[507,27] cet? vikalpa eva heyo 'stu | sa cākāraḥ svayam eva bhramo bhavatām iti kiṃ nimittavacanena? 
[508,1] prabandhāpekṣayā ca sarvaheyānāṃ nimittaśabdenaiva codanaprasaṅgaḥ | nirālambanasya 
[508,2] ca bhrāntālambanatvaṃ, na tāvat tattvataḥ | saṃvṛttyā ca bhavad api na heyatāhetur iti kim anena 
[508,3] pūtikuṣmāṇṭasthānīyena? 
[508,4] tasmāt prasiddha eva bhedavyavahārahetur viprayuktasaṃskāro vastudharmasaṃmato nimittaśabdena 
[508,5] gṛhyatāṃ yad udgrahaḥ saṃjñocyate heyaś ca, bhinnasya tasyābhāvāt | yadi tarhi tasyāpi 
[508,6] svālambanavikalpadvāreṇaiva bhedavyavahārakāraṇatvam eṣṭavyam, tato vikalpa eva heyaḥ | 
[508,7] satyaṃ, tad eva tasya hānaṃ svayaṃ sphuraṇābhāvād ākāravat | yadi cākāraparihāraḥ, tadā ata 
[508,8] evāsyāṃ bhūmāv upāyapāramitātiriktatarā bhavati, yataḥ sarvanimittānyanimittatvena 
[508,9] pratividhyati, tatkṛtaṃ ca vyavahāraṃ na nirodhayatīti na vyākhyānavirodhaḥ | tatkṛto hi 
[508,10] vyavahāro bhedavyavahāra eva bhāṣyaṭīkābhyāṃ darśitaḥ | sa cākāravirahiṇo manorathasyāpy 
[508,11] aviṣayaḥ | na ca tadaivākāraparibhave bhagavatāmādarśajñānasambhavaḥ | laukikaṃ tad iti 
[508,12] svakapolavilasitam, āryarājasmṛter abhāvāt | kathaṃ tarhi sūtrālaṃkāre, ādarśajñānanirdeśa 
[508,13] eva sarvajñeyeṣv asaṃmūṭhaṃ, na ca teṣv āmukhaṃ sadety atra bhāṣyam, na ca teṣv āmukham anākāratvād 
[508,14] iti | nāyaṃ doṣaḥ, vastujñānaprakāraṇām ākāra iti lakṣaṇam ity abhiprāyeṇoktatvāt | 
[508,15] tadgrahaṇaprakārābhāvān nāmukham ucyate jñeyapratibimbodaye 'pīty arthaḥ | etac cādarśajñānatvād 
[508,16] eva suvyaktam | tathā cānantaram eva, 
[508,17] sambhogabuddhatājñānapratibimbodayāc ca tat 
[508,18] ity atra (121a) bhāṣyam, sambhogabuddhaś ca tat, jñānapratibimbodayāc ca tadādarśajñānam 
[508,19] ity ucyata iti | tasmād arthasattvapratibhāsasyānākāratvād ity atrāpy agrāhakatvād iti yuktaṃ 
[508,20] vibhaktam ācāryasthiramatinā | tathā cāryavasubandhupādaiḥ svayamanābhāsaśabdasyāpy anyatra 
[508,21] nirviṣayārthatvaṃ vyākhyātam iti darśitam eva ||
[508,22] kathaṃ punar jñeyābhāvo jñeyapratibimbodaya eva? ucyate, yathā yathā pūrvaṃ bāhyato 
[508,23] vijñānamātrato vā viśvam abhiniviśya mahākaruṇayā 
[508,24] parārthasampādanābhiprāyasya pratiparamāṇupratikṣaṇasarvākārasarvavedanapraṇidhiḥ, tathā tathaiva jñānodayaḥ | tatra ca bahirarthābhāve 
[508,25] 'pi cittasantativivartabhedena bhinnabhinnā ākārās tāvat santi, tadākārotpattisaṃvedanam 
[508,26] eva tatsaṃvedanam | na ca bāhye jaṭe 'py eṣa prasaṅgaḥ, prakāśasyaiva sattāprasādhanāt | 
[508,27] tataḥ santānāntaram itarasyāprakāśam api svaprakāśaṃ sad eva | jaṭasya tu naivaṃ, jaṭatvapracyutiprasaṅgāt | 
[509,1] yuktam etat, kevalaṃ santānāntarasya sattāyām eva ka āśvāsaḥ? nanu tadartham eva 
[509,2] santanāntarasiddhiḥ, iha punar aprakṛtam etat ||
[509,3] nanu gambhīras tatrāśayo nāsmākam avadhāraṇasahaḥ, tatpratibimbasaṃvedanaṃ ca sārvajñyaṃ 
[509,4] prakṛtam eva | praṇidhānaṃ hi paracittākārāpekṣaṃ, tad yadi paras tathā bhavatu mā vā, mayā tu 
[509,5] evaṃrūpeṇa evamparivārabhājanopakaraṇena bhāvyam iti niyatarūpabhāvanād eva tadākārodayaḥ | tad eva 
[509,6] ca sarvavedanaṃ, tadā na kṣatiḥ | yadā tu parasya praśnākārodayas tadā hanta prativisarjanākāraḥ 
[509,7] syām iti praṇidhir eva sādhanam, tadā tadīyasattāyām eva tathā yujyate | evam api praṇidhes tāvan na 
[509,8] kṣatir adhimokṣasambhavāt | sati ca santānāntare tathā setsyati, asaty api svarūpādhāropakaraṇasampattir 
[509,9] eva śubhasañjayasacivasya bhaviṣyatīti na sādhyakṣatiḥ | ta eva ca 
[509,10] svākārājñeyāropājñeyapratibimbaśabdavācyā iti ||
[509,11] praṇidhir api katham aniścaye? paropadeśāt sattvādhimokṣād bādhakābhāvāc ca | 
[509,12] na ca kaścid doṣaḥ | iyam eva vā svārthasāmagrīti | atra ca citrādvaitavāditayā 
[509,13] bhāṣyakāramate buddhabodhisattvādipratikṣepāt kva paropadeśa iti nirākārapakṣapātena 
[509,14] dveṣaviṣadharāyitaṃ keṣāścit | tatrāyaṃ mantrapāṭhaḥ, 
[509,15] dharmādharmanirāṃśasaḥ sarvāśī sukhamedhate |
[509,16] yuktāyuktavimarśena śūnyo yaś ca yatheṣṭavāk ||
[509,17] tathā hi, yuvarājaprabhṛtibhiḥ sākāravāditayā ākṣipta uktaś ca sākṣāt | 
[509,18] vārtikakāreṇa ca (121b) sādhito 'yaṃ citrādvaitavādaḥ | tadbhāṣyakāraś ca dūṣyate | so 'yaṃ 
[509,19] caurāparādhena māṇṭavyanigrahaḥ | athavā, 
[509,20] bhānuṃ paribhavaty eva vicakṣuḥ saṃmukhaḥ sthitaḥ |
[509,21] na sacakṣus tadālokān mārgāmārgaṃ tu paśyati ||
[509,22] evaṃ hi vadatā na tattvaṃ na saṃvṛtir na svapakṣo na parapakṣaś cālocitaḥ | tathā hi, 
[509,23] yogācārābhimānāt svavidi kṛtapado 'py anyasattām avaiti 
[509,24] nyakkāraḥ ko 'paro 'smān nanu bhavatu tato durlabhaḥ saṃśayo 'pi |
[509,25] sandigdhāt kiṃ phalaṃ vo bhavatu kim api cen niścayasyaiva kiṃ vai 
[509,26] nāśaṃsā saṃśayo 'pi svavidi katham idaṃ vidhi dhāndhyaṃ vidhūya ||
[510,1] na hi nirākāram ity eva puruṣakāraḥ kaścid asya yena paravedanam upanayet, sthitihāniprasaṅgāt | 
[510,2] nāpi tadvādy apajñam upādānābhedo 'py atra sambhavī | śeṣaṃ samānam | 
[510,3] saṃvṛtyapekṣā yadi saṃśayārthaṃ 
[510,4] kiṃ nārthyate niścaya eva tasyāḥ |
[510,5] citrādvaye ced anumāpy aśakyā 
[510,6] citrādvayaṃ tattvata eva gītam ||
[510,7] vicitraṃ ca citrādvaitam ādarśitam | tatra caikopādhir anyatra vacanādivijñaptyā 
[510,8] anumīyamānam anyacetaḥ kimaṅgaṃ sākāravādavidveṣād aṅgam ākarṣet? ekopādhi tu saṃvṛtāv 
[510,9] asad eva | saṃvṛtau cānumānam anveṣase? athavā, 
[510,10] yāvat saṃvṛtir asti tāvad anumābādhāc ca satsaṃvṛtir 
[510,11] bāhye 'sāv alasāpi nāparadhiyaḥ sattvaṃ vinā prāṇiti | 
[510,12] āsaṃsāram ato 'numānaviṣayaḥ śāstā parastāt punaḥ 
[510,13] pratyakṣasya padaṃ svavedanatanor mānaṃ kim anyat tataḥ ||
[510,14] sadṛṣṭataram etat syād dṛśyate svayam eva yat
[510,15] iti nyāyaḥ | na tadā paropadeśāpekṣā, yadāpekṣā tadānumānam anivāritam | tannivāraṇam evādvayasākṣātkriyocyate | 
[510,16] tad api na dūram asmākam | ākāśībhāva eva hi bhavato 'tiricyate, 
[510,17] na ca tenānumānam anyad vā | tasmād gambhīra evāyaṃ viṣayas tadaniścaye 'pi 
[510,18] sattādhimokṣe yathāśaktiparīkṣitāptopadeśena pravartamāno vyavahāraḥ kathaṃ parihartuṃ śakyaḥ? 
[510,19] madhyamānaye 'py ayam eva nyāyaḥ, sāṃvṛtatvād ātmaparatādeḥ | na ca tatra paro 'pi saṃvṛtau pratibhāti 
[510,20] tāvad iti śakyam, tadāpy anumānaikaśaraṇatvāt | na ca madhyamādhīmātravādayor bhedas tattvata 
[510,21] ity upapāditam etat | api ca, 
[510,22] pratibhāsopamam akhilaṃ kecit pratibhāsam eva vidur anye |
[510,23] sakalārthaśaktiśūnyaṃ keṣā (keṣāñcit) kiyad antaraṃ tad iha ||
[510,24] apūrvo 'yaṃ śūnyatāvāda iti cet? yuvarājenaikena darśite 'vāntarapramāṇapuruṣasaṃvādo 
[510,25] 'py atiricyate, kim anyasāhāyakena? uktaṃ ca candrapradīpe, 
[511,1] bahūjano bhāṣati skandhaśūnyatāṃ 
[511,2] na ca prajānanti yathā nirātmakāḥ |
[511,3] te aprajānanta pare hi coditāḥ 
[511,4] krodhābhibhūtāḥ puruṣaṃ (corr. : paruṣaṃ) vadanti || 
[511,5] iti | tasmād vicāraḥ śaraṇam iti so 'pi yathākathañcit kṛta eva ||
[511,6] kathaṃ tarhi sthiticatuṣṭayavyavastheti (122a) cet, ucyate | nānayor bāhyavādavad 
[511,7] dravyata eva bhedaḥ, kiṃ tv abhinna eva vastuni pratipādye vidhiniṣedhadvāravyavahāraḥ kṛtaḥ | 
[511,8] sa ca vineyabhedāt | dvividho hi saṃkṣepād vineyajanaḥ, āropacarito 'pavādacaritaś ca, 
[511,9] tatrāpavādacaritāśayavaśāt pratibhāsamātraparyantasattollekhinī vidhimukhena bhagavato 
[511,10] deśanā, tāvatā vijñānanayaprasiddhiḥ | āropacaritaṃ tu prati sarvadharmaśūnyatādeśanā 
[511,11] pratiṣedhamukhena madhyamāsthitir ucyate | sarvāropavyavacchede 'pi hi citrapratibhāsamātram 
[511,12] idam idānīm aśakyāpahnavam iti svayam āpkṣepāt | ucchedacaritasyāpi vijñāne sattāṃ 
[511,13] gṛhṇato pratibhāsamātrarūpaivāsyāpi sattety ekasiddhāntaniṣṭhā, sādharmyavaidharmyavākyavat | 
[511,14] āropacaritasya prāyaśaḥ sambhavāpekṣayā tanmukhadeśanāvistaraḥ | tathā hi, 
[511,15] prakṛtivimale sarvāropaprapañcavivekini 
[511,16] sphurati yad iha nyastaṃ kiñcit tad eva suduṛsaham | 
[511,17] niravadhir ayaṃ kṣipto bhāras tathā tu vṛthā paraiś 
[511,18] ciram iva yathā bhāvasyātmā talena talaṃ gataḥ ||
% NB for the idiom talena talam+gatas+ cf. Bodhicaryāvatāra 4.12 !!
[511,19] ata eva vikalpitaviśeṣaṇam anapekṣya sarvam eva nāstīty api sādhu samāropaśīlaṃ 
[511,20] prati | sa hy alasa iva gāṭhaprerito bhittau sthāsyatīti bhāvaḥ | tadanayor ekavaṃśatayā tattvato 
[511,21] bāndhatvād (bāndhavatvād) amūlakaḥ kalahaḥ | yathā, 
[511,22] sarvaśaktiviyuktena prakāśena satāpi kim |
[511,23] śaktyabhāvān na kāryaṃ syāt svarūpaṃ tu kva gacchatu ||
[511,24] na cātra prameyabhedaḥ, anyatra sacchabdaprayogāprayogābhimānāt | na cecchācaritasya 
[511,25] śabdasya prayoge 'prayoge vopacayāpacayāv iti kalahavāraṇam api sukaram | ye tu pratibhāsamānam 
[511,26] apy apavadanti, citrākāram aprakāśaṃ prakāśasaṃjñitam atiriktam āropayanti, arthaśaktyādikaṃ 
[511,27] vā sādhyam apūrvam, te 'rthaśaktimātrakalpakebhyo 'pi vijñānavādibhyo dūram apakrāntatvāt 
[512,1] na bandhutvabhājaḥ | kalahaś caikaparyavasāna iti | tasmād vastuto madhyamā 
[512,2] apy advaitam eva | nāpi sthiticatuṣṭyavyavasthādauḥsthyam, sarvatrāvirodhāc ca samantabhadratve 
[512,3] api nānirvṛtiḥ ||
[512,4] yat tūktam, no cet? (: nocet?) nityam idam advayam eveti | chekoktir iyaṃ nirākāranirasanaparā, 
[512,5] itaramādhyamikāpekṣayā vā | tattvatas tu, 
[512,6] nāsatprakāśavapuṣā na ca sat tadanyair 
[512,7] ekena na dvitayam advitayaṃ na tābhyām |
[512,8] itthaṃ jagad yadi catuḥśikharīviyuktaṃ 
[512,9] ko bhāṣyakāramatamadhyayor (bhāṣyakāramatamadhyamayor) viśeṣaḥ ||
[512,10] arthakriyāpi paramārthata eva yeṣāṃ 
[512,11] teṣāṃ prakāśavapuṣo 'pi niṣedha eva | 
[512,12] teṣāṃ bhidā bhavatu kiṃ tu nisargadurgo 
[512,13] mārgo 'yam ātmavidi sāhasabhārasāraḥ ||
[512,14] bhāṣyakārasya ca pratirājasthānīyasyotthāpanam (122b), paraprasiddhyā vā | 
[512,15] nāyakas tu vārtikakāra evātra yuvarājanītiprasādhanapade sampratītyabhivyaktam etat | kiṃ 
[512,16] ca bhūyaḥ, 
[512,17] yanmadhyamām avatarann api na svavittim 
[512,18] ullaṅghate svarucimāha yadākṛtīnām | 
[512,19] yatkāryakāraṇaguṇaṃ ca nirākaroti 
[512,20] rītis tato nayanidher api saiva siddhā ||
[512,21] krūrāsaṃkhyavipakṣarākṣasamukhād yaḥ śāsanasyāvane 
[512,22] śāstur mūrta iva prabhāvamahimācāyaḥ stutis tasya kā | 
[512,23] kasyāmandavimardamandaragirivyāpāram āsādya vā 
[512,24] dhanyānāṃ paramārthasampadi mude durgādhameyāmbudhiḥ ||
[512,25] potenepsitamāpyate jalanidhāvityuktimātrānvayād 
[512,26] ārabdhaṃ śiśunāpi cāpalabalāc chrutvāpi bhītir yataḥ |
[513,1] tattīrāntam iyād vināśam aviśan yady eṣa mukhyaḥ sudhāsindhor 
[513,2] asya guṇaḥ sa vepitaviyad velāvalīmālinaḥ ||
[513,3] sākṣātkhyātakumāramūrtamahite mañjuśriyāṃ śāstari 
[513,4] prāpyodbhedam idaṃ padaṃ prati śiśukrīḍānukāre 'pi yat | 
[513,5] śreyas tena jano 'yam astu parito 
[513,6] niryantramaitrīmayajñānaśrīvaśitopanītaparamānandaikakandāṅkuraḥ ||
[513,7] || ubhayadvaitaparicchedaḥ ṣaṣṭhaḥ ||
[513,8] || samāptaṃ cedaṃ balābalaparīkṣāmukhenārabdhaṃ sākārasiddhiśāstraṃ
[513,9] kṛtirmahāpaṇḍitajñānaśrīmitrapādānam iti ||
