[437] [caturthaḥ paricchedaḥ]

atha vā keyam alīkatāpy anubhavasvabhāvasya, bādhakād iti cet | kasya kena bādhā | 
citrākārarāśer vyāpakānupalambhena | tad etad vikrītagavīrakṣaṇam,
% NB for this expression see Vādanyāya; also Aatmatattvaviveka !!

bādhyabādhakabhāvasya sāṃvṛtasyopapādanāt |
bhāṣye tadvyāpyasatkhyāter virodhasya prasādhanāt ||

api ca, na tāvaj jñānam ātmānam eva bādhate, svarūpasaṃvedanasyaiva balavattvāt | pareṇāpi tadviṣayeṇa bhinnaviṣayeṇa vā bādhā syāt, samakālenāsamakālena vā | tatra tadviṣayaṃ tac ca bādhata iti asambaddham | bhinnaviṣayeṇāpi tasya kīdṛśī bādhā | svaviṣayopasthāpanamātrāc cet | tenaivāsya kiṃ na bādhā | na ca samasamayena | ekakālam anekasya sajātīyasya vijātīyasya vā pratibhāse kasya kena bādhā | kālabhede tu sutarām anavakāśo mahāsammataśrīharśayor api prasaṅgāt |
athaikasya jñānasya jñānāntareṇa nirviṣayatvapratipādanaṃ bādhārthaḥ, sa ca bhinnakālayor na virudhyate | so 'rthas tatra jñāne yadi pratibhāsate, tadā sann eveti kuto bādhā | apratibhāse tu svayam evāsan kiṃ niṣedhāntareṇa | na vā tadviṣayaṃ bādhanam uktaṃ bhavati | āropitasya niṣedha iti cet | āropo 'pi vyavahāramātrasiddha iti pratipādanāt, tadāśrayā bādhāpi na sāṃvṛtam atikrāmati | atha yathaiva (95b) pratīyasamutpādabhedasamāśrayeṇa jñānāntaraprasavamātralakṣaṇo bhramaḥ, tathaivaivam etan nānyathety api jñānākārodaya eva bādhā bhaviṣyati ||
yady evaṃ tattvato na bādheti siddham etat | kenacid ākāraparigraheṇa jñānam idaṃ jātaṃ nāma, na tu kiñcid anena bādhitaṃ sādhitaṃ vā, nīlajñānānantaraṃ madhurajñānavat | anyatra bādhādhyavasāyena viśeṣa iti cet | adhyavasāyamātrasiddha ity eva sāṃvṛta ucyate | tasmān nālambanaśūnyatāpratipādanaṃ bādhārthaḥ | kiṃ ca, sālambanetarabhedena dvaite gatir iyaṃ syād api | advaite tu svarūpamātraparyavasitavedanasthitīnāṃ matīnām anyonyaṃ bādha iti mahat sāhasam | uktaṃ ca,

[438] siddhir dhiyaḥ paradhiyo na yathā tathā na bādhāpi (***)

iti | nanu vijñāptimātratāsiddhir api parata eva, tathā bādhāpi bhaviṣyatīti cet | asāram etat | saṃvṛtivyavasthito hi nānumānam anāsthāya sthātuṃ śaktaḥ | anyathā na kvacit pravṛttinivṛttyādikam ācaret | anumānāśraye ca balād vijñaptimātratāsiddhir āpatati | na tu tattvapariniṣṭhāyām anumānāvakāśaḥ | tathā yadi saṃvṛtāv eva bādhasvīkāraḥ, tadā punaḥ pratibhāsamānam etat bahir avasitam iti bādhas tatraiva syāt | yat kiṃcid etat buddhir jaṭaṃ vā tatraiva bādhasiddhiḥ, tadāpi na bāhyarūpāṭikrameṇa sādhanavṛttiḥ | atha kim atra vikalpena buddhirūpam eva citram ālambya dharmīkaraṇam iti na bāhye sādhanavyāpāraḥ | tad etad aśvārūḍhāśvavismaraṇavṛttāntam anuharati ||

vedanaṃ kiṃcid uddiśya yad bāhyaṃ bāhyam eva tat |
tac ca jñānaṃ jaṭaṃ vā syād iti cintā nirarthikā ||

sarvathā bāhyagrāhyavyavasthānāntariyako bādhaka iti siddham |

nanv etad eva nīlādibādhāyā viṣayo mataḥ |
tac ca jñānaṃ jaṭaṃ vā syād iti cintā nirarthikā ||
na ca tatra dhiyo rūpam iti bhītiḥ prabādhituḥ |
nāpi paścāt tatha jñāne śakter utkīlanaṃ bhavet ||
bāhyagrāhyavyavasthāyā vyapekṣāniyamo na ca |
idaṃ hi bādhitaṃ nīlaṃ bahir astu mano 'stu vā ||
astu vā tadvyavasthāpi tathāpy etasya bādhanam |
vairabuddhyā na kiṃ bandhoḥ prahāro maraṇapradaḥ ||

iti cet | punar api brūmaḥ na vijñaptimātratāsiddhau bādhakāvakāśa iti prakṛtam | tatra grāhyagrāhakavyavasthā nāntarīyake bādhake sidhyati nāniṣṭam āpāditaṃ bhavati, yathā hi tasyā viplavas tathā bādhakasyeti sādhyasiddheḥ | na ca tannāntarīyakatāparihāraḥ śakyaḥ | na cāviṣayīkṛtasya bādhaḥ, idam anena bādhyata iti bādhādhyavasāyāt | viṣayīkaraṇaṃ ca bādhyasya bādhakād anyena, bādhakenetareṇa (bādhakenetareṇa) svayaṃ svapareṇa veti vikalpāḥ | bādhakād [439] anyena viṣayīkaraṇe tāvad abādhyam eva |
bādhakenāpi viṣayīkaraṇe kva bādhakāvakāśaḥ, viṣayīkaraṇasya svarūpanirbhāsatvāt (96a) | bādhyamānatvenaiva svarūpasya nirbhāsa iti cet | vyāhatam etat | svarūpanirbhāsa iti svarūpasattvaṃ, bādhyamānatā cāsattvam | krameṇa dvayam apīti cet | na tāvat prathamaṃ bādhā, sambandhino 'pratīteḥ | atha svarūpanirbhāsas tadā tāvataiva sattvākṛṣṭeḥ kva bādhā | na khalu kālāntare bhavanty api tasyāḥ syāt, tadā tasya svayam evābhāvāt | bhāve vā bādhakaśatenāpi na kiṃcit | ubhayena tu viṣayīkaraṇe saṃvādasiddhir eva kva bādhāgandhaḥ | na ca tena vānyena vānyasya viṣayīkaraṇaṃ nāmopapattimat, vijñānasiddhau cintāyāḥ prārabdhatvāt | nāpi svayam eva viṣayīkaraṇe bādhāvakāśinī,

svayaṃ nirbhāsamānasya pareṇa viṣayīkṛtau |
bādhakenātmano mūrddhā bādhitavyo balīyasā ||

tataś ca nīlam idaṃ bādhitaṃ mayānayā yuktyeti svākāramātraparyavasāyivyāpāro vikalpas tasya vārtām api na spṛśati bhede, abhede 'pi tam ātmānam eva bādhata iti sāhasam | svaparavedane ca pūrvavat saṃvāda eva | aviṣayīkṛtasya tu bādhane 'tiprasaṅgaḥ bāhyagrahādhimuktau tu tadasparśiny apijñānodaye tatsiddhabādhavyavahāra iti syāt pratyāśā | sa cādhimokṣe viplava iti tatkṛtā bādhāpi viplava eva | bāhyagrahavyavasthāparibhave hi svasaṃvedanamagnam aśeṣam iti kasya kena kiṃ kriyā syāt | na hi tadāpīdam evam iti śakyaṃ kartum | tathā sati punar dvaitaprāpteḥ yad āhuḥ,

vijñānamātram evedam ity api hy upalambhataḥ |
sthāpayann agrataḥ kiṃcit tanmātre nāvatiṣṭhate || 
(Thakur adds triṃśikāyām in the corrigenda)

iti | atha tattvaniścaye 'py asākṣātkaraṇāvasthasya pravṛttyādivad bādhakam apy avakāśeteti cet | tathāpi na doṣaḥ | yathā hīdam ato vedyaṃ prāpyaṃ veti sahajāvidyayā bahiradhikāreṇaiva pravṛttyādiḥ, tathā bādho 'pi tanmūrdhany eva nipatet | vinmātracintāyāṃ punaḥ sarvavyāpāroparamaḥ | tad ayaṃ bādhyabādhakabhāvaḥ sāṃvṛta eva, na tattvarūpāmukhīkaraṇakāle avakāśam āsādayati | tadā ca kāmaṃ sādhanasyāpi nāvatāraḥ, kevalam anavatāro 'py asya na bādhate, sādhyasya siddhatvāt |

[440] tadasiddhāv itarasyānavatāraḥ paraparitoṣād anyatra kam arthaṃ puṣṇāti | yadi tarhi tatsādhakapramāṇavṛttim apekṣya bādhakaprayogaḥ, tadaiṣa doṣaḥ | kaḥ punar evaṃ vilambiṣyate | prathamata eva bādhakaprayogo 'stu | bhautācamanamātram etat | yadā hi vijñaptimātratāpratītau nāsyāvatāra iti siddham, tadā tadātmatāviraham apekṣyaiva tatprayoga iti tannirūpaṇāpekṣāyāṃ prakṣātayaiva vijñānatāsiddhau vidhūto bādhakāvatāraḥ, bhavan vā yadi nedaṃ vijñānam ity anenākāreṇa bhavet | tasmād yāvad bādhas tāvad bahir ātmany eva na vijñānarūpa iti siddham | kaḥ punar evaṃ sādhanadoṣa iti cet | na, vijñaptimātratāsiddhau anumānasyaivotthānābhāvāt (96b) kva sādhanadūṣaṇāvakāśaḥ | tathā hi,

bahirbodhe 'numānādi mānaṃ na svaikasaṃvidi |
svaikasaṃvitprasiddhau tu tadgrahād eva tadbhavaḥ ||

tathāpi yadi doṣoktyā santoṣaḥ,

asiddheḥ pararūpasya dharmihetusvarūpayoḥ |
na siddhir nāpi ca vyāptir iti kiṃ vā na dūṣaṇam ||

kiṃ ca, ayaṃ vyāpakānupalambho 'nyo vā bādhako vicārādināmā nānumānāt anyaḥ sambhāvanāviṣayaḥ | sarvaṃ hi vivādarūḍhasya vacanamāvirbhāvitasādhyasādhanakṛṣṭāntāditayā nānumānam anākṣipya prakṛtopayogi bhavitum arhati | ata eva saṃvṛtāv avaśyaṃ pramāṇasvīkāra ity Advaitabindau darśitam asmābhiḥ |
anyathā yathā tathānuvādamātreṇa kasya kīdṛg arthasiddhiḥ | na cānumānam adhyakṣam adhikṣipya yathārthaṃ bhavitum arhati, sambandhagrahaṇādau paramparayāpi niyatopayogitayā tenaiva janyatvāt | tad apy atadapramāṇane pramāṇam iti janayitur akulīnatāyāṃ kulīnatāśaṃsanam etat | svarūpe caitad ākāravedanaṃ dūrīkṛtabhrāntikalpanatayā pratyakṣam iti kuto bādhāvasaraḥ |

svavittir evāparamānayonir na cet pramāṇaṃ kim iha pramāṇam |
atas tayā sādhitabādhiteṣu na bādhasiddhyor aparasya śaktiḥ ||

[441] atha vijñaptisādhanakāle kathaṃ svayonipratyakṣaparibhava iti cet | na, sādhyasiddhau svasyāpi paribhavāt |

dahati drumam āśrayāśano nijaśākhāpugaghṛṣṭijo yathā |
parivittir apīttham ātmano yadi hantrī ka ihāparādhyatu ||

na khalu vijñaptisādhanaṃ paravedanam aparaṃ bādhamānam ātmanaḥ prāmāṇyam āśaṃsati | paravedanasāmānyena tu tathotthāpito vicāraḥ, vahnir yathā sarvasyaiva dāhaka iti naikasya kasyacit aparādhaḥ | vyāpakānupalambhas tu prāyakṣaparibhavenaiva prāmāṇyam ākāṅkṣatīti na nyāyaḥ | vijñaptisādhanasya tu paravedanāntaraprāmāṇyāv adhikam eva prāmāṇyam | yadā punar arthakriyāśaktipratītivyavahṛtasattākas tasyāvimarśenādarśanān na tathā vyavaharati, na tadā vyāpakānupalabdher aparādhaḥ, svayam abādhanāt, paratas tu samānatvāt daṇḍasya | na hi svasaṃvedane śaktipratibhāsaḥ | yadā tu vyāpakānupalambha eva nāyakas tadā pratyakṣāntarasyāpi na prāmāṇyam upahantuṃ śaktaḥ, prāg eva svasaṃvedanasya jātyaiva dūrīkṛtabhrāntivikalpaśāṅkākalaṅkasya | tasmān na saṃvedanarakṣitasya kṣatiḥ kutaścit |
nanu,

aprāmāṇye yathākṣasya nānumāyāḥ pramāṇatā |
tathānumānāprāmāṇye nākṣasyety api śakyate ||
tadgṛhītāṅgato liṅgāj jātānumitidūṣaṇe |
tasyaiva doṣo 'doṣo hi kiṃ kṛtaṃ tajjadūṣaṇam ||

tato yady ubhayasyāpi prāmāṇyam, tathāpi

saṃvittiḥ sthitim ātmanaḥ prathayatu svasmin bhramāsambhavād
ekānekatayātyayaḥ punar ayaṃ (97a) krūraḥ kathaṃ vāryatām |
tatsādhyasthitināntaryīyakatayā tulyaprabhāvaśriyor 
adhyakṣānumayor ayaṃ vyatikaraḥ ko vetti kasyorjitam ||

[442] tad api naupayikam | vyāpakānupalambhasya hi paravedanaikaniyatasya vyāptyādigrāhiṇā paravedanenaiva pratyakṣeṇa samakakṣatā bhavatu, yata ekaprāmāṇyasvīkāranāntarīyakam aparaprāmāṇyam | svasaṃvedanaṃ tu dvayor apy āśrayas taddvayānāśrayaṃ ceti kas tena saha tulārohaḥ | viṣayabhedāc ca parokṣaviṣayatvād anumānasya, pratyakṣe tadanavatārāt kva balābalacintāvakāśaḥ | ata eva pratyakṣādibhir anirākṛtaḥ pakṣa ākhyātaḥ | 
nanu pratyakṣe 'pi svabhāvāntaram avyavahṛtaṃ vyavahārayitum anumānam anumatam eva | na ca pratibhāsina eva kvacid vidhir niṣedho vā | pratibhāsamāne hi śṛṅgalāṅgulādisanniveśaviśeṣe gavādiśabdapravartanam, kvacit kevalabhūtalopalambhe kumbhādiniṣedhavyavahāraḥ | jñānagatacandradvayākāre cābahirinduyugalasya | na tu pratibhāsinām eva vidhiniṣedhau | tathehāpi niṣedhaprastāve pratibhāsino nīlādyākārasya yāvantaḥ kalpitā dharmā niṣidhyante, tāvanto niṣidhyantām | yathātmaparagrāhyagrāhakajñāpyajñāpakanityakṣaṇikaikānekatvādayo dravyaguṇatriguṇīmayatvādayo vā sparśādilakṣaṇarūpāntarasahacāraparamāṇurūpatārthakriyāśaktiparyantāḥ prapañcaśabdavācyāḥ, sarveṣāṃ kalpitamātratvāt | tasmāt prakāśamāne dharmiṇi dharmāntarasyāpratibhāsina eva niṣedho vidhir vā vyavahāram āśritya, śabdādivyavahāravirahe 'pi tadyogye 'pi tadyogyatāyāḥ parokṣarūpatvāt | na tu pratibhāsinaḥ kvacin niṣedhaḥ | yad āha nyāyaprasūtiḥ,

tasmin bhāvānupādāne sādhye 'syānupalambhanam |
tathā hetur na tasyaivābhāvaḥ śabdaprayogataḥ  || (PV I 208)

iti |

vyasto hetor anāśrayaḥ (PV IV 91)

iti ca | yadi tarhi pratibhāsino vidhiniṣedhau vyarthāsamarthau, apratibhāsino 'pi sa eva niṣedha ity asamarthavyarthau, kva tarhi śabdavyāpāraḥ | na kvacit tattvataḥ, pratītyasamutpādāśrayavyavahāramātram etat śabdena kiṃcid vidhīyate niṣidhyate veti | yathā hi vṛkṣo 'stīti saṃketavaśāt tadanurūpapravṛttyākṣepaparikalpotpādanam eva [443] śabdena vṛkṣasattāvidhiḥ, tathā vṛkṣo nāstīti tadarthivyāvṛttyākṣepakavikalpotpādanam eva tanniṣedhaḥ, nañastyor aprayoge tu kevalaṃ vṛkṣaśabdasya pravṛttinivṛttyasamarthaśākhādimadākāravikalpotpādanam (pravṛttinivṛttyasamarthaśākhādimadākāravikalpotpādanam) eva vidhiniṣedhākaraṇaṃ nāma | tasya cāsti padasannidhau sa eva śākhī sattayopacīyamāna iva pratibhātīti pūrvāpekṣayā ākāraviśeṣollekhamātram | nañyoge 'py apacīyamāna iveti vidhyanubhavāpekṣayā kṣīṇākārollekha (97b) eva | tatas tadanurūpapravṛttyādiḥ | 
evaṃ liṅge 'pi vikalpavivartino vahner dhūmajaladarśanādau, saṃvādaniyametarābhyāṃ tu viśeṣaḥ | tathā ca na sphurato buddhyākārasya kvacid vidhiniṣedhau | nāpi bāhyasyāsphurataḥ sato 'sato vā tattvataḥ | tathāpi vikalpodayadvāreṇa tu bāhyasyaiva vidhiniṣedhavyavahāraḥ kevalaṃ kalpitasya, puraṛparisphurato nañśatair api niṣedhābhāvāt | kalpanaṃ ca bahirmukhaparāmarśād anyat, tarumātravikalpe sadasattānirṇayāvadhānāvasthākṣepāt | ata evākāro bahīrūpatayāropitaḥ śabdavācyo 'poha iti cocyate, śābde jñāne tasyaiva pratibhāsāt | adhyavasāyāt tu vijātivyāvṛttaṃ bahir iti niveditaṃ prāk | tasmāt,

nākārasya na bāhyasya tattvataḥ pratiṣedhanam |
bahir eva hi saṃvṛttyā saṃvṛtyāpi tu nākṛteḥ || 
(cf. JNA 229; RNA2 65,20:  vidhisādhanam: pratiṣedhanam)

tayā anarthitvāt, prakṛtyā ca bahirmukhatvāl lokasya | yadā ca bāhye 'pi parisphurati nāvakāśo niṣedhasya, kutaḥ svātmani | tasmāt,

na pramāṇapratikṣipte hetubhis trāṇasambhavaḥ |
svasaṃvittyā ca yat siddhaṃ tattvataḥ siddham eva tat ||

yady api sāṃvṛta eva sādhyasādhanabhāvas tathāpi satsaṃvṛtisamāśraya eva kartavyaḥ | pratipuruṣaṃ hi bhinnabhinnasādhanādivyavasthitau sarvaṃ sarvasya sidhyet | na ca samayāntarasthāyino 'pi bādhite hetubhis trāṇavārtā | svasaṃvedane yadi paraṃ pareṣāṃ vimatiḥ, tatra ca,

na svavittiṃ vinākṛtya pramāṇair jīvituṃ kṣamaṃ |
viśveneva pramāpāye śāstre nirṇītam eva tat ||

tasmāt svasaṃvedanādhyakṣasiddhe vyāpakānupalambhādyanumānam anavakāśayantī pratijñāyāḥ pratyakṣabādhā | atha vā kīdṛśī punaḥ sattā sādhanair ebhir apākartum iṣyate | tatra yadi tāvad darśanāntaraprasiddhā sattā, sattāyogasvarūpasattvatrilakṣaṇādilakṣaṇā, svakalpitā vā kācit, tadā na vivādaḥ |

[444] atha lokaprasiddhā, sāpi śaktilakṣaṇā prakāśalakṣaṇā ca | tathā hi yuktopalambham anupalabhamānā nāstīty āhuḥ |
tatra śaktilakṣaṇāyā bādhane siddhasādhanam | pratibhāsalakṣaṇāyā apy agṛhītaśakter bādhane sa eva nyāyaḥ | na vā tadā pratibhāso lakṣaṇaṃ kiṃ tu śaktir eveti na kṣatiḥ | kalpitaśaktyādyupādhividhuraprakāśamātrasvarūpāt tu rūpādiṣu sattā katham apahnotuṃ śakyate, svasaṃvedanapratyakṣasiddhatvād iti pratyakṣabādhe ca pratijñāyāḥ | evaṃ niṛsvabhāvā amī bhāvā 
[444,8] iti rītibhede 'pi svabhāvaśabdavācyo 'rthaḥ prakāśād anyo yathoktaś cet siddhasādhanam | pratibhāse 
[444,9] cāśaktir eveti veditavyam | ekānekavirahas tv abhimata eva, sarvaprapañcapraśamasya vivakṣitatvāt | 
[444,10] svabhāvahānibhayād dhi (98a) tad aniṣṭaḥ syāt | sattvaṃ ca pratibhāsāt siddham iti kim anena 
[444,11] vyāhatam? kathaṃ tarhi citrādvaitam iti cet ? 
[444,12] grāhyagrāhakahānito 'dvayam idaṃ yad vā jaṭasyātyayād 
[444,13] ekānekahateś ca sākṛtitayā citraṃ tathāścaryataḥ | 
[444,14] citrādvaitam iti smṛtaṃ nṛpativac caikadhvaniḥ sāṃvṛto 
[444,15] 'nekatvaṃ ca na tattvato na ca phalaṃ tenāsti sat saṃvṛtā ||
[444,17] ekānekavirahe 'pi sattvam ity āścaryārthaś ca citraśabdaḥ | eko bhagavān iti saṃvṛtau 
[444,17] vā, yathoktaṃ prāk | na caivam anekavyavahāreṇopayogaḥ | yathā hi sa bhagavān āśrayaṇīyo mayā, 
[444,18] mayāpi ca tathaiva bhāvyam ity ekatvādhyavasāyinī pravṛttir upayogavatī, tathā nānekatvena kiñcit 
[444,19] phalam ākalyāmaḥ | pṛthagdharmiṇi kvacid vyāpṛter asiddheḥ | tatas tattvato dvayor apy anupapannatve 
[444,20] ekatvaṃ phalāpekṣayā vyavahriyate nānyat, yathā anityatvaṃ praśamānukūlatvena | nanv etad api 
[444,21] nīlāntarālavalayaparyantaṃ sajātīyetarajñānacakraṃ citram ekam eva vyavahriyate bhavatāṃ, tat 
[444,22] katham ucyate 
[444,23] yāvad eva bahir adhyavasāyas 
[444,24] tāvad eva pṛthag etad idaṃ ca | 
[444,25] tanmatis tu sakaleti sa eva 
[444,26] jñānapāṇicaraṇādir asau hi ||
[445,1] na khalu manovivartān vihāya karādimātraṃ caitraḥ | tato vivartāntaravac caitravācyatāyām 
[445,2] antarbhāvād ekavyavahāraḥ kevalaṃ vijñaptimātratāparāmarśe | tatrāpi bhagavatīva gocarabhāgavyavasthāntaram 
[445,3] uktaṃ smartavyam | tattvato vānekavyāvṛttimātrapara ekaśabdo 'dvaitaśabdavat | 
[445,4] tasmāt prakāśatayā sann eva nīlādir ekānekavidhuraś ceti saṅgrahaḥ |
[445,5] nīlādiś citravijñāne jñānopādhir ananyabhāk |
[445,6] aśakyadarśanas taṃ hi pataty arthe vivecayan || (PV III 220)
[445,8] atra citra ity ekatāniṣedhaḥ | vijñāna ity ekapratipattuḥ | pratibhāsamānatayā ekasaṃvid 
[445,9] antargamād anekatāniṣedhaḥ | jñānopādhir iti jaṭād vyāvṛttyā jñānātmatayā bādhakābhāvaḥ | 
[445,9] ākārāntaraṃ pītādim abhajan na śakyate draṣṭum ity anena bhedavyavahāre prayojanābhāvam 
[445,10] āha | yadi hi tataḥ pṛthag apy eko labhyaḥ syāt, tasmāc ca tatsādhyasiddhiś caitramaitrādivad 
[445,11] ucito 'nekavyavahāraḥ | na caivaṃ, tata eka evocitaḥ | taṃ hītyādinā ca yāvad eva 
[445,12] bahir ityādikam artham āha | buddhirūpatāparāmarśe hi buddhyādikalāpe vihitacaitrādyekaśabdaṃ 
[445,13] tatrāpi tathaiva pravartayet | vivecayan bhindan punar artha eva patet, arthasyaiva janmagrahaṇaṃ vā 
[445,14] pṛthak, na jñānasya | yataḥ, 
[445,15] yad yathā bhāsate jñānaṃ tat tathaivānubhūyate |
[445,16] iti nāmaikabhāvaḥ syāc citrākāre 'pi cetasi || (PV III 221)
[445,18] nāma saṃjñāvācakaḥ śabda ity arthaḥ | sa ekaikabhāvo na tāttvikaḥ | bhāsata iti 
[445,19] jāyata ity arthaḥ, prakāśamānasyaiva janmetyabhiprāyāt | tad evam ekānekasvabhāvavidhuram (98b) eva 
[445,20] jñānaṃ citrādvaitam apetabādhanam | saṃvṛtau caikavyavahāragocara eva kṣaṇikatvādivad iti darśitam | 
[445,21] nanu tathāpi tac ca nāsti tadvyāptaṃ cāstīti kathaṃ sampratyayaviṣayaḥ? na caivaṃ kvacid etāvāśvāsaḥ | 
[445,22] ekaniṣedhena cānyavidhāne rāśyantarābhāvād bhāveṣu ubhayapakṣavad anubhayasyāpi kutaḥ 
[445,23] sambhavaḥ? ato lakṣaṇakaraṇakāla eva prakārābhyāṃ siddhā vyāptiḥ | parasya tu vastusvabhāvād 
[445,24] ubhayābhāvo na bādhaka ity asambaddham etat | 
[446,1] satyam asambaddham etat, tad dvayīm antareṇāpi sattvasiddher vyāpter evāyogāt | kva 
[446,2] caivam? nanv ihaiva buddhivapuṣi | tat kim idānīṃ pakṣībhūtenaiva vyabhicāraḥ? ko vā 
[446,3] doṣo yadi vyabhicāre pramāṇavṛttiḥ? dharmyantare 'pi hi tayaiva sādhāraṇānaikāntikaḥ 
[446,4] kriyate | yadi cātra pakṣīkaraṇamātreṇa trāṇam, tatrāpi kaḥ pratirodhaḥ? yadā ca 
[446,5] vipakṣe sākṣādīkṣaṇe 'pi na sādhyakṣatiḥ, tadā sandehamātram akiñcitkaram iti nānaikāntikatvaṃ 
[446,6] tāvad doṣaḥ | 
[446,7] nāpy asiddhyādiḥ, yataḥ kutaścit hetoḥ siddheḥ, adhyakṣabādhanādarāt | evaṃ ca 
[446,8] pramāṇavyastasādhyād dhetor anāśvāse 'pi na kṣatiḥ | anyatra tu kaḥ śaṅkāvakāśaḥ? tata 
[446,9] eva lakṣaṇakāle 'pi na vyāptisiddhiḥ | ekaniṣedhenānyavidhāne rāśyantaraniṣedho bāhya 
[446,10] eva | na hi tatrāpi pratyakṣabādhopadarśanaṃ śakyam, idaṃ tad etadapekṣayā na bhinnaṃ nābhinnam 
[446,11] iti vaktum aśakteḥ | svasaṃvedanaṃ ca nisargadurgam eva, bāhyasya bhedābhedābhāve ca saṃvyavahāravilopaprasaṅgāt | 
[446,12] yadāha, 
[446,13] na hy analaṃ paśyan (***)
[446,15] ityādi | tasmād bāhya evāyaṃ nyāyo niyataś ca, tadanurodhāt tu yadi buddhir api vyavasthāpyeta 
[446,16] vyavasthāmātram astu | yathoktam, 
[446,17] yathā bāhyaṃ grāhyam
[446,18] ityādi | na tu tadāpy āñjasaḥ | yat tu, 
[446,19] anyathaikasya bhāvasya (PV III 358)
[446,21] ityādi buddhyadhikāre 'py uktam, tanmādhyamikaviśeṣābhiprāyāt
[446,22] yathā yathārthāś cintyante (PV III 209)
[446,24] ity asya sphuṭīkaraṇārtham | yathā tarhi naikaṃ nānekaṃ, tathā na prakāśaṃ nāprakāśam ity api 
[446,25] syāt, na, prakāśaniṣedhasya prakāśenaiva bādhitatvāt | naivam ekānekatvayoḥ śakyam | parasya 
[446,26] tv ityādinā ca nopanyastenopayogaḥ | 
[447,1] ekānekatvayor hānir avastutvena rakṣitā |
[447,2] avastutvaṃ svavittyā tu ko rakṣed bhakṣyamāṇakam ||
[447,3] tasmān naikānekavivecakasya buddhāv adhikāro 'sattvasādhanāya, viṣayaviśeṣāpekṣatvād 
[447,4] vyāptisiddher ity anaikāntikatvam | yadi ca sāmānyenaiva vyāptisiddhyadhyavasāyas tatra bhavatām, 
[447,5] vyāpyasya sattvasya siddhatvād ekānekatvayor evaikeneva bhavitavyam, na cānekatvaṃ 
[447,6] kṣamam ity ekam evāstu | anekatve hy āparamāṇudalanāt paramāṇupratibhāsena (99a) bhavitavyam | 
[447,7] na caivam, tasmād 
[447,8] yad yathā bhāsate jñānam
[447,9] ananurūpatayānekavyāvṛttyety arthaḥ | 
[447,10] tat tathaivānubhūyate |
[447,11] prāptyarthatvād anugamyate upagamyata iti yāvat | 
[447,12] ity nāmaikabhāvaḥ syāc citrākāre 'pi cetasi || (PV III 221, 445,15f,)
[447,14] nāmeti avyayam upagame | etac ca na jaṭasya saṃvitter evābhāvād iti jñānam ity anena 
[447,15] darśitam | yadā tu jñānaparamāṇor api digbhāgabhedād anupapattir eva, na cānaṃśaiḥ sāṃśarāśer 
[447,16] ārambha ity anābhāsa eva syāt nānātvapakṣe, ato 'yam ābhāsa ekatva eva viśrāmyatīti | 
[447,17] yad yathā yataḥ prakārād abhedalakṣaṇāt bhāsate jñānaṃ tat tathaivānubhūyate abhedenaivāsti, 
[447,18] anubhavaḥ satteti nyāyāt | iti nāmetyādi sugamam | nāma sambhāvanāyām | etena 
[447,19] tadabhyupagamāyātam asiddhatvam | 
[447,20] nanu citram ekam ity anubhavaviruddham etat, nīlapītādīnāṃ bhedenaiva bhāsanāt | kiṃ ca, 
[447,21] citraṃ nānekam ity anarthāntaram, tac caikaparyudāsena sthitam iti tat kathaṃ citram ekam? anyathā 
[447,22] prakāśo jaṭaḥ syād iti cet, na, nīlāditve hi saṃvedanavyāpāro, na bhede | bhedābhedāvyavasthā 
[447,23] tu nibandhanānusāram arhati | nanv idaṃ nīlam idaṃ pītam iti parasparātmatayaiva pratītir bhedapratītir 
[447,24] iti cet? bāhyārthavāde evam etat | abhyāsavāsanāvaśāt tu buddhāv apy āropyate | buddhau 
[447,25] tv etāni rūpāṇi bhinnāny abhinnāni veti cintām arhati | buddhāv api tadanusāreṇaiva vyavastheti 
[447,26] cet? na khalu sarvā | tathā hi, 
[448,1] sthiretaratve niyataṃ pareṇa 
[448,2] prakāśyam arthakriyayā bahiṛsat |
[448,3] ākārabhedān nitarāṃ vijātir 
[448,4] nābhyāsavaśyaṃ viparītam antaḥ ||
[448,5] antar iti cittaṃ tadviparītam | kathaṃ punaḥ sthiretaratve niyataṃ na buddhirūpam, tattvataḥ 
[448,6] pūrvāparāpratīteḥ ? 
[448,7] pūrvāparatvavittau hi nityatvaṃ calatāthavā |
[448,8] ekānekādhimokṣeṇa tadabhāvād asad dvayam ||
[448,9] tatra bhede vyativitteḥ sthūlābhāsasya cābhāvaprasaṅgo 'nābhāsaprasaṅgaś ca durnivāraḥ | 
[448,10] athaikatve 'pi nīlaṃ pītam eva syāt | tad uktam, 
[448,11] abhede 'py ekatā citratvavirodhinī syād iti | (***)
[448,13] na caivaṃ bhāsate | tathāpi, 
[448,14] yad yathā bhāsate jñānaṃ tat tathaivopagamyate | 
[448,15] iti nāmaikabhāvaḥ syāc citrākārasya cetasaḥ || (PV III 221 - this corresponds to Prajñākara's version)
[448,17] nāmety aṅgīkāre | ayam arthaḥ, satyam anekavad ekabhāvo na syāt, prakāśamānasya tu sattāpahnavo 
[448,18] mā bhūd iti nāniṣṭaṃ kiñcit | ayam abhiprāyaḥ, 
[448,19] satyaṃ cet saṃvidaḥ siddham anekatvaṃ ca bādhitam |
[448,20] ekatve ca tavaivecchākṣatir nobhayathāpi naḥ ||
[448,21] sattāsiddhau nānekatvenāpi nāparāddham asmākaṃ kiñcit | kevalaṃ nyāyānusāriṇa 
[448,22] ekatvam anuśiṣmaḥ | (99b) tathā hi, 
[448,23] sāmānayogakṣematvāt sattāyāṃ naikatākṣatiḥ |
[448,24] tadvirodhi tv anekatvam atas tasyāṃ tadatyayaḥ ||
[449,1] yat tūcyate, ekatve nīlaṃ pītam eva syād iti | sa bāhya eva doṣaḥ, tadarthakriyārthināṃ 
[449,2] tatrāpi pravṛtteḥ kriyāyāś ca prasaṅgāt | kriyārthitāvyatireke 'pi yan nīlaṃ tat 
[449,3] kiṃ pītaṃ bhavitum arhatīti cet? tat kiṃ svarūpasattāyā viyujyatām? varam evam iti 
[449,4] cet? yadi parokṣatā syāt syād apy evam | tasmād bāhyatve nānātvam eva nīlapītayor mā 
[449,5] bhūt pravṛttisaṃkarādir iti | jñānatve tv ekatvam eva | bahir vyavahārābhyāsāt tu mahataḥ 
[449,6] saṃmukhamadhyandināditya iva duṛsahapakṣa eva iti kim atra kurmaḥ? tad iha pratyakṣavirodhādayo 
[449,7] 'pi plavanta eva | pītād anyat nīlam iti vikalpasya svavedanavyāpāram anādṛtya 
[449,8] vṛtteḥ, indriyajñānavyāpārānusārasyaikasya svarasavāhitvāt | ata eva ca citram ekam iti 
[449,9] na virodhaḥ | nīlapītāditayā hi citraṃ, na tu nānātvena | kevalaṃ nānātvena vyāptyabhimānāt 
[449,10] tathocyate | vyāptiś ca bāhya eva | athavānuvādamātraṃ citram iti, yan nāneti 
[449,11] bhavatāṃ saṃmatam, tad buddhirūpaṃ sad ekam eveti nāśvārūḍhavad doṣaḥ |
[449,12] nanu viruddhadharmādhyāso bheda ucyate, sa ca bāhyasya buddher veti nātra niyama iti 
[449,13] cet? niyama eva | bāhyābhede hi nārthakriyāpratiniyama eva, tadanādare ca pratibhāsamātrāt 
[449,14] na viśeṣa iti tadabhāva eva syāt | buddhes tu bhede eva svarūpahāniḥ, arthakriyānapekṣāyās 
[449,15] tasyāḥ prakāśād eva sattvāt | bhede ca prakāśābhāvaprasaktis tadavasthāyāḥ | yady api 
[449,16] ca bhedena nirbandhe dvayor api svabhāvahāniḥ, tathāpi tāvad dūram anītvā yathāṇusaṅghātasaṃkhyātaṃ 
[449,17] bāhyaṃ bhede 'pi sattvaṃ sahate, aṇvākārollekhābhāve 'pi caikaghanasthūlākāreṇa 
[449,18] jñānena saṃvādaleśād grahaṇasthitiṃ ca, na tathā jñānam ity ucyate | na vā bāhyasya hānir api 
[449,19] pīṭayati, abhimānamātravyavasthāpitatvāt | abhimānād eva vā nirvahed bahiḥ | 
[449,20] adhyakṣasiddhāyās tu buddheḥ kuta eva tad dvayam api bahīrūpaparāmarśaprāpteś ca bhede niyataḥ 
[449,21] svabhāvabhraṃśaḥ | yadāha, 
[449,22] taṃ hi pataty arthe vivecayann iti | (PV III 220)
[449,24] yathārthaśaktivirahe bhāsaḥ keśādisannibhaḥ | 
[449,25] tathānyo 'smād ayam iti bāhya eva vivecanam ||
[449,26] naiṣa svasaṃvedanānusāraḥ, kiṃ tu bāhyābhyāsavāsanāvilāsa eva | tasmād 
[449,27] yathā aparādhīnavedanatvādibhir dharmair bahir asādhāraṇaṃ dhiyaḥ svarūpam, tathā viruddhadharmādhyāsakṛtabhedavyavasthāparibhavenāpi 
[450,1] nyāyasāmarthyād iti yuktam | yadi tarhi bahir eva 
[450,2] viruddhadharmetarakṛto bhedā 'bhedo nānubhavākāro kā gatiḥ? iṣṭaś ca tatrāpy eko (100a) 
[450,3] bhagavān iti vyavasthā, niyamanibandhanābhāve hi santānāntareṇāpy abhedaprasaṅgaḥ ity āha, 
[450,4] nīlādiś citravijñāne (PV III 220)
[450,6] ityādi | 
[450,7] buddher ekabhāvo nāma syād aśakyavivecanātmā nānekatvam | yad vā buddher nāma 
[450,8] syān na jaṭasya | pratiyogyakṣamāyāṃ nāmaśabdo 'vadhāraṇaparaḥ | yac ca yathā bhāsate citram 
[450,9] apy ekasaṃvidantargatam, tat tathaivānubhūyate ity ekatvam ekasantānaprajñaptigocarasya nāma 
[450,10] cetasaḥ syāt, na tv etādṛśam aśakyavivecanatvaṃ parābhimatasyeti na doṣaḥ | tad evaṃ svatantre 
[450,11] ca vyāpakānupalabdher asiddhiḥ, buddhyākārāṇām ekatāyā evopapatter iti | api ca, 
[450,12] kim idam ekatvam anekatvaṃ vā kva vā, vastutvavyāptir anayoḥ? 
[450,13] atrottaram, niraṃśam ekam anekaṃ ca samuccitaṃ tad eva | loke caikānekatayaiva vastusthitir 
[450,14] āsthīyate | atha parārthānumāne svadṛṣṭam upayogīti ucyate, vicārāśraye saṃvṛtau 
[450,15] svayam eva tathopalabdham iti na doṣaḥ? atrocyate, saṃvṛtāv api tad eva dṛṣṭam abhidhīyate 
[450,16] yat siddham adhyakṣānumānābhyāṃ, na cābhyāṃ kvacid upalambhagocaro niraṃśaḥ | tatas tatsamuccayarūpam 
[450,17] anekam api nopalabdham, tat katham ābhyāṃ vastuvyāptisiddhiḥ? nāpi kiñcid asti 
[450,18] vastu, paropagamas tu na svatantrahetāv adhikriyate | prasaṅgasādhanatve ca viparyayaparyavasānāt 
[450,19] sādhyavirodhaḥ | yasya caikānekatvābhyāṃ vastuvyāptir abhimatā tasyāyam astu daṇḍaḥ | yasya 
[450,20] tu prakāśamātreṇa vastutā tasya kas tadanurodhaḥ? 
[450,21] tasmāt svayam upapādayitavyā vyāptiḥ | yadi ca kvacit sambandhabodha ekānekatvābhyāṃ 
[450,22] vastunaḥ, tad eva na śūnyam iti vyāptiśūnyatā sādhanoddhūtiḥ | nanu vastusthitiḥ 
[450,23] ekānekavyavahāraḥ pramāṇasiddhyavasāyaś ca loke tāvad asti | vicāre tu nāstīty etad eva 
[450,24] sādhyam asmākaṃ kathaṃ bādhakaṃ bhavitum arhatīti cet, na, svabhāvābhāvo hi bhavatāṃ sādhyaḥ, 
[450,25] naikānekatvābhāva eva sādhanatvenopanyāsāt | na cedam asiddhodbhāvanam | kiṃ tu 
[450,26] vyāptyasiddhir abhidhīyate | viparyayavyāptiś ca vyāpakānupalambhādau śaraṇam, sā ca 
[450,27] kvacid vyāpyavyāpakayor asiddher asiddhaiva, sāṃvṛtenāpi pramāṇenāviṣayīkaraṇāt | na ca 
[451,1] vyavahāramātraṃ pramāṇam, na ca lakṣaṇāntaram | apramāṇe 'pi pramāṇasya na 
[451,2] vyavasthāniyamaḥ | 
[451,3] saṃvṛtau mānam iṣṭaṃ ced vicāro 'py eṣa saṃvṛtiḥ | 
[451,4] saṃvṛtāv api neṣṭaṃ ced bruvan jetā yathā tathā ||
[451,5] ity antaraślokaḥ |
[451,6] tato yadi pramāṇanirastenaiva rūpeṇa vyāptim avakalpya sarvatra tadabhāvād abhāvo 
[451,7] bhāvānām abhimataḥ, abandhyas tarhi bandhyāsutaviyogo 'pi tatsādhane syād iti sādhvī 
[451,8] sādhyaprayāśā | tasmāt kvacid vyāpyavyāpakayor (100b) upalambhe vyāptigrahaṇanibandhane 
[451,9] 'dhyakṣarūpe viparyayabādhakasamākhyātānumānarūpe vā pravṛtte kvacit tadabhāvāt 
[451,10] anyābhāvaniścaya iti yuktam | kṣaṇikatvenāpi sattvasya vyāptisādhanaṃ kṣaṇikasattāniścayanāntarīyakam 
[451,11] eveti saivopalabdhir asya | prakṛte tu tadvat tayoḥ sāmānyenāpi 
[451,12] sattākṣepe tannāntarīyako hetur iṣṭavighātakṛd viruddhaḥ | anākṣepe 'pi na vyāptir iti 
[451,13] anekāntaḥ | 
[451,14] tataḥ kutaś citrākārabodhaniṣedhaḥ? bāhyasyāpi kutas tarhīti cet? tattvato 'prakāśād 
[451,15] eva | na hy anupalabdher anyo 'bhāva iti suprasiddham | na vā niraṃśataikalakṣaṇam iti 
[451,16] kaḥ śaktipratibandho bahirarthe vyāpakānupalambhasya? kiṃ punas tadekatālakṣaṇam, yato 
[451,17] noktopālambhasambhavaḥ? vivecyāśakyadarśanatvaṃ, tat tu na bāhyasya | tadabhāvāt tatsaṃhatirūpam 
[451,18] anekam api nāsti | atha śakyavivecanam anekaṃ bhaviṣyatīti cet? yady aśakyavivecanaṃ 
[451,19] kiñcid antimaṃ syāt, tadā tadapekṣayā śakyavivecanatā parasparaṃ syāt, na 
[451,20] caivam, paramāṇor apy anavasthānāt | buddhau tu svasantānabhāvinyāṃ citrāyām aśakyavivecanatvam asti, 
[451,21] na tu santānāntareṇa saheti darśayati | etena buddhau vyāpyavyāpakabhāvasiddhir 
[451,22] anyatra vyāpakānupalambhavyāpāra iti vyaktam uktam | 
[451,23] ata evācāryavasubandhupādair api bāhyādhikāreṇaiva vyāpakānupalambha udbhāvito, 
[451,24] na jñānādhikāreṇa | samānanyāyatayā tatrāpy avakāśamāno durvāra iti cet, na, 
[451,25] vijñānamātram evedam ityādinā samānanyāyatayā niṣiddhatvāt | ata eva grāhyagrāhakadvayāsattayā 
[451,26] traidhātukacittacaittalakṣaṇābhūtaparikalpasattayā ca samāropāpavādapratiṣedhanirvṛttiḥ 
[451,27] kṛtā, netarasattvāsattvam uktam | tadvadūhituṃ śakyatvād anuktir iti cet? grāhyasya
[452,1] tarhi sākṣād eva bādhakam uktam iti tadabhāva eva nābhidheyaḥ | tasmāt tasyaiva bādhakam uktam 
[452,2] itīṣṭaṃ cety alaṃ vistareṇa | tathā vivecyāśakyadarśanetaratvam evaikānekatvam anyonyaparihārasthitalakṣaṇatayā 
[452,3] vyāpakaṃ svabhāve dṛṣṭatvāt, na niraṃśarāśitvaṃ, aṃśacintā tu 
[452,4] parānurodhena | athavā taddvāreṇāśakyavivecanatvābhāva eva vyajyata iti veditavyam, 
[452,5] santānāntaravad iti | nanu svavid ekatattvavādino 'nekavyavasthāśrayaḥ, 
[452,6] santānāntarabhāvo 'yaṃ na siddhaś cet phalāṅgavat |
[452,7] santānāntarasiddhiḥ kiṃ saṃvṛttyā tu yathā tathā ||
[452,8] vāstu kim atra nirbandhena? evam api hi buddher anekatvam eva mā bhūt, ekatvenāpy ekena 
[452,9] vyāpakānupalabdher asiddhisiddheḥ | kalpitānekavivekena caikaśabdo bhaviṣyati yāvad 
[452,10] vyavahāraḥ | tasmān na bahir iva buddhir viruddhadharmādhyāsakṛto bhedaḥ |
[452,11] astu caivaṃ, (101a) kiṃ punas tatra pramāṇam? ekatve 'pi kiṃ pramāṇam? 
[452,12] pratyakṣam eva | vikalpenānugamān (vikalpenānanugamān) neti cet? vikalpasyaivāyam aparādhaḥ | adhyakṣasyaiva 
[452,13] kiṃ neti cet, na, anyonyasaṃvidantargatapratibhāsād eva | kiṃ ca mayā dṛṣṭā nīlapītādaya 
[452,14] ity ekakartur ullekhaḥ | mamāyaṃ citraḥ pratibhāsa ity ekasambandhinaś ca | ekapratyakṣavikalpa 
[452,15] evāyam abhedena paṭavaty anubhavākāravān | evam ekataiva buddhir ekas ta (tasya) vikalpastribhuvanavikalpo 
[452,16] vā? ekasyāṃ buddhau citraḥ pratibhāsa ity api śilāputraśarīravat, śarīre 
[452,17] pāṇipādādivad vā | ekāvasāya evāyaṃ, bahir abhimānāt tu samuccayamātram ucyate | 
[452,18] tadabhāve tv ekatvam evedam ullikhyate | evaṃ vṛkṣakṣmādharādāv api dhīmātratve tūbhayatra 
[452,19] ekavyavahāraḥ | 
[452,20] tasmān na pratyakṣāparādhaḥ | nāpi vikalpasya bhāva eveti siddham adhyakṣam abhedagrāhi | 
[452,21] bhede 'pi tarhi pratyakṣam eva śaraṇam | na caikā parvatabuddhir ityādau viparītodayād vikalpena 
[452,22] ananugamo, bhūyodṛṣṭatvāt | tat kim idānīm ubhayam astu? ato vyāpakānupalabdher viplavaḥ 
[452,23] so 'yam ubhayaniṣedhena śūnyatāsādhanārambhe ubhayasādhanena syādvādam uddīpayituṃ pravṛttaḥ iti 
[452,24] prahārapātaḥ | athaikaikasādhanam anyānyabādhanaparaṃ, na tu sthitir eva tasya vivakṣitā, 
[452,25] paryāyeṇa tasyāpi bādhanāt | yady evaṃ yadaikyaṃ siddham adhyakṣeṇa tadā dvitīyabādhaiva jātā, 
[452,26] kathaṃ tadāśrayaḥ parasya bādhaḥ? na hi pūrvabādhitasya kutaścit pratyujjīvanam | tathābhāve 
[452,27] anenāpi bādhyamānasya punaḥ pratyujjīvānāṃśasāyāṃ kīdṛśī manorathasiddhiḥ? punar itareṇa 
[453,1] bādhanajīvanaparamparāyā anuparamād ekaikasanāthatayā dharmiṇo na kadācid 
[453,2] vyāpakānupalambhasambhavaḥ | 
[453,3] tad ayam arthaḥ, yad ucyate na tāvad ekaṃ buddhirūpaṃ, nīlapītādīnām avyatikarapratibhāsanāt | 
[453,4] nāpy anekaṃ, paramparāsaṃvedanaprasaṅgād iti | tatra yad ekatvaniṣedhāya pratibhāsabhedo dūṣaṇīyate, 
[453,5] tadā yady asau svasaṃvedanasiddhaḥ, tasya kena punar apohaḥ? tasyādṛḍhatve ekatvasyāpi kuto 
[453,6] bādhā? evaṃ nāpy anekam ity atrāpi vācyam | yadi punaḥ pratiyogisambhavānapekṣaḥ paraparibhavaḥ 
[453,7] sādhanāntarakṛtaḥ syāt, tadā na doṣaḥ | svayam eva tu pramāṇasiddhasaṃmatasya punaḥ 
[453,8] prativahanam ity asambaddham | na ca pramāṇāntaram ekānekatvaviparyāsanam asti | tatsambhavābhimāne 'pi 
[453,9] naikasyāpi svasaṃvedanasiddhasyoddhūtiḥ | avastutvān naikam apīti parasparāpekṣam | viruddhayor ekatrāsambhava 
[453,9] iti na dvayor niṣedhaḥ | tad atra yasyaiva na saṃvedanam ity upapādayituṃ śakyaṃ tad evāsad astu | 
[453,11] dvayor api na saṃvedanam iti tu sarvathā saṃvedanābhāve syāt | tac cāsiddham iti | (101b) 
[453,12] athāpi syāt svasaṃvedanavādino 'niṣṭāpādanamātram etat, tatas tasyaivāyaṃ doṣo nāsmākaṃ 
[453,13] tadaniṣṭe ceti cet? 
[453,14] aniṣṭir nāma mahatāṃ parihāro mahānayam | 
[453,15] sarvānarthānuṣaṅgeṣu yady evaṃ syāt kṛtārthatā ||
[453,16] vyāpakābhyupagamavādino hi prasahyāyātaḥ svasaṃvedanābhyupagama ity uktam | tato 
[453,17] yady abhedavad adhyakṣasiddhir bhede 'pi na śakyaḥ syādvādaparihāraḥ | pramāṇānupagame ca sarvasya 
[453,18] yatheṣṭasiddhāv api kas tatparihāraḥ? evaṃ tarhi, 
[453,19] bhedābhedadvayīsiddhau syādvādaḥ samupāgataḥ |
[453,20] vedāntavādas tv ekatve dustyajas tattvaviplavaḥ ||
[453,21] atrocyate, 
[453,22] maccittacakraṃ yad apīdam ekamātmā 
[453,23] nabhasvan na vibhus tathāpi |
[453,24] tathāgatasya prathate tathā cet? 
[453,25] manaṛsamādhyātiśayo na tattvam ||
[453,26] na khalu jñānasya tādṛgvyāpakatvaṃ nāma tattvam eva, anyadānyasya cābhāvāt | 
[453,27] bhagavatas tu siddhiviśeṣo 'sau | pūrvāpararūpasaṃsparśas tu saṃvedanenāstīti kuto nityatā? 
[454,1] etena svatāntaparihāraḥ (hrasvatāntaparihāraḥ | na ca svasaṃvedanam eva kadācid ātmanaṃ viramantam anubhavatīti 
[454,2] ucchedāntasya prabandhadvāreṇa tu śāśvatocchedaparihāro 'vāntaravyavasthāpekṣa iṣṭa eva | 
[454,3] atītādināpy abhedo bhāṣyakārasyeti sthavīyasī bhrāntir lokasya, prakāśamānasyaivātītādibhāvanāniṣedhāt | 
[454,4] tasmān na tāvanmātram ekatvaṃ gaganavad vaibhavadoṣākarṣi | nāpi nityatāpratītir 
[454,5] iti kathaṃ vedāntasiddhāntaśaṅkā ? 
[454,6] atha tāvaddeśavyāpīdam idaṃ cānyathety api pratyayaḥ katham? yady evaṃ kālavad 
[454,7] deśasyāpi na dairdhyapratītir iti natarāṃ nityavibhutve | ubhayasiddhivādas tv ahrīkasyaiva | 
[454,8] nanu digambarasya bāhyam apy asti | tatrāpi kathañcid bhedābhedau, bhāvānāṃ ca naikāntena 
[454,9] bāhyatvam āntaratvaṃ vetyādyavakaraparihāre 'pi pratyakṣasiddhibuddhirūpaikānekatvamātreṇa kaḥ 
[454,10] tanmatopanipātaḥ? na khalu sarvathā sāmyaparihāraḥ śakyaḥ, parasparavirodhas tu dhvasto 
[454,11] buddhyadhikāreṇa pratibhāsād eva | tasmāt, 
[454,12] yad yathā bhāsate jñānaṃ tat tathaivānubhūyate |
[454,13] bhāsate dvyātmakatvena tathaivāsya sadā sthitiḥ ||
[454,14] jñānagrahaṇenaitad āha | na bahir dvyātmakaikatvena kvacit pratibhāso bhramasyāpi 
[454,15] sambhavāt, pramāṇāntarāvatāradarśanāc candradvayādivat | tat katham ekatvaṃ citrākārasya? 
[454,16] ucyate, 
[454,17] nāhrīkavād amuktir vaḥ prakṛtārthavimarśane |
[454,18] asmābhir yad anuṣṭheyaṃ bhavadbhis tadanuṣṭhitam ||
[454,19] ekānekatvayor ekasyāpi siddhau yadepsitam |
[454,20] kā kathā dvayasaṃsiddhāv ekaṃ syād api durbalam ||
[454,21] citraikatācodye 'py uttaram, 
[454,22] ekānekatvayoḥ siddhāv ekatvaṃ siddham eva tat |
[454,23] iti nāmaikabhāvaḥ syāc citrākāre 'pi cetasi ||
[454,24] citrākāre ekānekākāre (102a) rūpe ity ayam apy arthaḥ | cetasi nāma syānn ajāte 
[454,25] jaṭe ekabhāvo 'pi, na tv ekabhāva eva | na hi nīlaṃ catusraṃ (caturasraṃ) na nīlam iti yuktam | 
[454,26] athavā, 
[455,1] naikaṃ citraṃ virodhena virodhaś ca na darśanāt |
[455,2] iti nāmaikabhāvaḥ syāc citrākārasya cetasaḥ ||
[455,3] anekavyavahāro 'pi tarhi syāt | yadi prayojanam asti ko nivārayati? yathā 
[455,4] hy eko bhagavān ucyate, tathā catvāri vaiśāradyāni, dvāṃtrillakṣaṇānītyādi dṛśyate eveti 
[455,5] kā kṣatir asmākam? bhavatas tu svavadhāya kṛtyotthāpanam etat | nanv evaṃ parahetudūṣaṇam astu, 
[455,6] svābhimatacitrādvaitasiddhis tu katham, pratyakṣapratikṣiptatvād ekatāyāḥ, nīlapītayoḥ pratibhāsaṃkarāt? 
[455,7] yad apy aśakyavivecanatvam uktaṃ tad api samānasāmagrījanyatvenāvyabhicāranimittaṃ 
[455,8] bhedahetuḥ, buddhirūpatvāt tu samudāya ekadeśo vā na gocaraḥ parasyeti kim ekatvam 
[455,9] astu? 
[455,10] aupacārikam ekatvaṃ vivekāśaktitau yadi |
[455,11] vyāpakānupalambhasyāsiddhiḥ satyaṃ kathaṃ bhavet ||
[455,12] yac cedam ucyate, ekatvanāntarīyakaḥ pratibhāsa iti, tad apy ayuktam, 
[455,13] deśavyāptyā hi nirbhāso na caikasya bhaved ayam |
[455,14] tadbhedanāntarīyatvam apy ābhāsasya kiṃ na vaḥ ||
[455,15] abhedanāntarīyatvaṃ yathābhāsasya dṛśyate |
[455,16] nīlapītāditantratvam evaṃ bhedaḥ sa eva ca ||
[455,17] tasmāt, 
[455,18] vyāṭivrīṭākaraṃ kṣāradadhnor ekatvaśāsanam |
[455,19] tad eva kiṃ na bhavato guṭagorasakāriṇaḥ ||
[455,20] atrocyate, 
[455,21] iyatā yadi bhedo 'pi kathyate 'stīti kā kṣatiḥ |
[455,22] ayogasya vyavacchedenaiktam anantaram (vyavacchedenaitaduktam anantaram) ||
[455,23] tathaiva citrādvaitaṃ ca mukhyam ity api darśitam |
[455,24] anyathā hy ekam eva syāc citratvaṃ nopapattimat ||
[456,1] parasparavirodhena rūpasaṃkarabhīrave |
[456,2] avaśyaṃ kathyam ekatvaṃ nirbhāsāt tyajyatāṃ bhidā ||
[456,3] nirbhāse sati bhinnatvam abhedo vā tadākṛteḥ |
[456,4] nānekatve ca nirbhāsas tasmād ekatvam eva sat ||
[456,5] deśavyāptir anekasya jaṭasyaivopapadyate |
[456,6] svasaṃvedyasya tu katham ekaikapratibhāsane ||
[456,7] nīlapītāditantratvaṃ tathāstu na tad eva bhit |
[456,8] ekasya svīkṛtasyaiva tathotpatteḥ svahetutaḥ ||
[456,9] ekatāsvīkṛtaṃ yadvan na bhedasvīkṛtaṃ tathā |
[456,10] dvitīyasyāpratībhāsād abhidaiva vaśīkṛtam ||
[456,11] mitho virodhapakṣe ca na dvitīyāvalambanam |
[456,12] virodhānabhyupāye 'pi citrādvaitaṃ prasādhitam ||
[456,13] tan nāśakyavivekatvaṃ dhiyām advaitasādhanam |
[456,14] ekasaṃvittisiddhe 'smiṃs tad evaikatvam ucyate ||
[456,15] atreti nāmaikabhāvaḥ syād iti ko 'rthaḥ? etad aśakyavivecanatvam ekatvam ity arthaḥ |
[456,16] tad evam ekabhāvo hy asyānyathaivānyathā dhiyaḥ |
[456,17] idaṃ vastubalāyatamaruciḥ kvopayoginī ||
[456,18] bāhye sati dhiyo grāhyam iva bhinnaṃ śiteḥ (102b) sitam |
[456,19] tadaikyavādī nigrāhyo bāhyaiṣī bāhyaviplavāt ||
[456,20] etenābhedena pratyakṣapratikṣepaḥ prayuktaḥ ||
[456,21] kiṃ ca, 
[456,22] adhyakṣam eva hi bhinatti śiteḥ sitaṃ cet? 
[456,23] tadbhidyamānam athavābhidam eva bhindyāt |
[456,24] bhede 'nyaleśam api neti kuto bhinattu 
[456,25] bhindyād abhedi mana ity api kasya śakyam ||
[457,1] bahir api hi bhidyamānaiva buddhir arthān bhinatti | na cātra buddhisvarūpe pramāṇāntarāṇām 
[457,2] avakāśaḥ svasaṃvedanād anyatra | tac caikaṃ bhinatti ceti vyāhatam | bahis tu 
[457,3] nirākārapakṣe 'bhidyamānāpi buddhir arthakriyādibhedena dṛḍhīkṛtād bhinnasvarūpagrahaṇābhimānāt 
[457,4] arthān bhindyāt | saṃvedanaṃ tu svadharma eva svabhāvātmā nīlapītayor na bhidyate | 
[457,5] bhinatti caitāv iti mahat sāhasam | pratyātmaṃ bhidyamānaṃ tu bhindyāt | kevalam anyānyavārtāvirahāt 
[457,6] citrapratibhāsa evāsambhavī tadeti kuto bhedasthitiḥ? athavā kutaḥ sakāśād 
[457,7] bhinattv (:bhinatv) avadher apratīyamānatvāt? na ca kim atrāvadhipratītyā kartavyam yata eva 
[457,8] tasya na pratītis tata eva tasya tato bhedasthitiḥ | na cānyopalambhe 'pi pararūpeṇa bhāvo 
[457,9] bhidyate, kiṃ tu tādātmyena pratītir evānyato bhedapratītiḥ sā cāpratīte 'pi parasminn 
[457,10] avikaleti na bhedapratītikṣatiḥ |
[457,11] atrottaram, yadi tāvad apratīyamānasyāpi sattvapakṣāpekṣayedam abhidhīyate tadā 
[457,12] bāhyavāda eva yuktam etat; na vijñaptimātratānaye | tathā hi, 
[457,13] sattā ca nāmātyakṣāṇāṃ svavinmātre ca saṃsthitiḥ |
[457,14] yat parair ucyate rucyam atra vismīyate mayā ||
[457,15] tasmāt nāprakāśād asattvād eva tadapekṣābhedasaṃsthitiḥ | na cāsad apekṣaiva bhavitum 
[457,16] arhati, na hi śaśaviṣāṇāpekṣayā kasyacid abhedasthitiḥ, aikyaniṣedhamātraṃ tu syāt, 
[457,17] tac ceṣyata eva | yadi na tato vyāvṛttaṃ tad eva kiṃ bhavatu ghaṭa iti cetata evaikyaniṣedhamātraṃ 
[457,18] brūmaḥ | nanv asato vyāvṛttaṃ sad abhidhīyate, yac cāsato vyāvṛttaṃ tad bandhyāsutād api, 
[457,19] na ca vṛkṣād vyāvṛttaṃ na plakṣād iti yuktam | tat kathaṃ kharaśṛṅgān na vyāvṛtto 
[457,20] ghaṭaḥ? yady evaṃ khapuṣpasyāpi kumbhādibhyo bhedaḥ sutarāṃ durnivāraḥ | na hi yad yato na 
[457,21] vyāvartate tatas tad vyāvṛttimat | tataś ca vindhyād vandhāsutasya na bhedo nābheda iti 
[457,22] na vaktavyam | ubhayaniṣedhasyābhāvaniyatatvena sāmānyapudgalādyabhāvasādhanāyānupanyāsaḥ | 
[457,23] tato vyāvartata iti hi prathamārthaḥ pañcamyartho vā sādhāraṇa eva, vastudharmatayā 
[457,24] kalpitadharmatayā vā | tad idam atrārthasattattvam (: atrārthasatattvam) | asmād idaṃ bhidyata iti yadi vaktur ekasvabhāvatāniṣedhamātram 
[457,25] abhimatam, tadā ghaṭaturaṅgaśṛṅgayoḥ parasparato vyāvṛttir astu, kā 
[457,26] kṣatiḥ? 
[457,27] tathātmātmīyavasturūpasthitir abhimatā, (103a) tadā ghaṭapaṭādīnām eva, na 
[457,28] narakharaśṛṅgayor na vā narasya kharaśṛṅgasya ca, ekasyaiva vastutvāt | tathā ca sati pudgalaḥ 
[458,1] skandhān na bhinna iti nātmātmīyarūpeṇānayoḥ sthitir ity eva vivakṣitam | nāpy eka iti 
[458,2] bandhyāsūnusamānatām anubhavatīti na doṣaḥ | bhāvābhāvayos tv abhāvasya kalpitaṃ rūpam 
[458,3] āśritya parasparaparihāreṇa vyavasthitalakṣaṇatvam ucyate, na vasturūpatvam ubhayoḥ | ata 
[458,4] evātmātmīyavasturūpasthitir ity uktam | tasmād yāvadapratibhāsamānam api na vastutām atikrāmati 
[458,5] tāvat parasparāsaṃkīrṇatve 'nupalabhyamānād api bhedagrahaṇam iti syād iti matisattāsādhane | 
[458,6] anyathā tu tadāpi saṃśaya eva | prakāśaikasvabhāve tu sattvena pratīyamānaṃ naikaṃ 
[458,7] na nānā | pratibhāsī tu bhāvo 'bhāvo na bhavatīti bhedārtho 'bhimata eva | tac codbhāvanāsaṃvṛttyābhidhīyate, 
[458,8] na tu tatrābhāvāṃśasya niṣedhasyollekhaḥ, ullekhe tādātmyāparihārāt 
[458,9] kuto 'bhāvatā? ata eva bhāvābhāvatayāpi na dvaitaprāptiḥ | tasmād anyābhimatasya leśasyāpi 
[458,10] na pratītir ity abhāvād eva kuto bhinattv iti yuktam uktam | ata eva pūrvāparayoḥ 
[458,11] sahānupalambhe 'pi bhedaḥ prasidhyaty eveti vyaktam ātmapratāraṇamātram etat | pūrvāparatvasyāprakāśāt 
[458,12] prakāśasya ca pūrvāparatvāyogāt | tasmād asattvād eva nātītādivedanaṃ nāma, 
[458,13] prakāśasyaiva sattvāt | tathā ca, 

[458,14] bhramātra saṃkalpanakalpanāni 
[458,15] śātāsitādiny akhilākṣajāni |
[458,16] jñānāny abhinnāni sahopalabdheḥ | 
[458,17] pūrvāparatvaṃ tu na vedyam eva ||
% NB TESTIMoṃNIUM in Citrādvaitaprakāśavāda, with the reading bhramābhramākalpanakalpanāni !!

[458,18] iti saṅgrahaḥ ||
[458,19] athavā kuto bhinattv iti bhedāvadher apratibhāsād eva, kim atra bhāvābhāvacintayā 
[458,20] ity arthaḥ | tathā hi, 
[458,21] asmād bhinnam itīdaṃ cet? svarūpaṃ grāhyavastunaḥ |
[458,22] sāvadher asya bhāsaḥ (sāvadher asyāvabhāsa iti mātṛkāyām) syān na vā grāhyaṃ tadātmanā ||
[458,23] nanu sambandhyantarāpratibhāse 'pi sambandhinaḥ pitrādeḥ pratītir astīti cet? 
[458,24] tatrāpi kālpanikam eva sambandhitvaṃ vidmaḥ, vasturūpatve sarvasya sambandhino bodhāpekṣāt | 
[458,25] avadhir api hi sambandhiviśeṣa eva | ata eva hetuphalayor ekapratītir anyapratītivinākṛtā 
[458,26] bhavantī śuddhasvabhāvaviṣayā parasparāpekṣālakṣaṇasambandhaviplavasaṃkalpaśilpinirmitam evopapādayati |
[459,1] tasmād avadher abodhe 'vadhimato matir iti vimatir eveti kutaścid bhedagrāhi 
[459,2] pratyakṣam apratibhāsinaḥ | nanu nīlam anīlād bhinnam avaśyam eṣitavyam, tadgrāhiṇā ca 
[459,3] pratyakṣeṇa tathā na gṛhyata iti na gṛhītam eva nīlam | vayam apy evaṃ brūmaḥ | anīlāgrahaṇe 
[459,4] tato bhidyamānaṃ na gṛhyata iti nīlam eva kathaṃ gṛhītam? yata eva tasyāgrahaṇaṃ tata eva 
[459,5] tato bhedagrahaḥ, anyathā hy upalambhānupalambhāv (: apalambhānupalambhāv) eva na sidhyeyātām (103b) iti cet? yathā 
[459,6] tarhi tasya nopalambhas tathā tadavadher bhedasyāpi katham upalambhaḥ? tataś ca tadgraho nāma 
[459,7] yathaikatām asya viruṇaddhi, tathā tadavadhikabhedagraham api | athāsyaitadrūpapratītir eva bhedapratītir 
[459,8] ity ucyate? bhedapratītiniṣedhe 'pi samānam etat | 
[459,9] vināvadhiṃ pratīto hi bhedo bhedaḥ kathaṃ nu saḥ |
[459,10] śabda eva tathā mābhūd iti ced bhāsatāṃ tathā ||
[459,11] ubhayābhāsane (ubhayāvabhāsane) hi tadapekṣaḥ svabhāva evāsya na sphuratīty ucyate, na vikalpamātrapratikṣepaḥ | 
[459,12] tasmād yathānyasaṃkīrṇarūpabhāsanam eva bhedapratibhāsa ucyate, tathāvidhanirapekṣam 
[459,13] īkṣaṇam evāsya bhedapratibhāsabhraṃśa ity ucyate, svarūpamātrapratibhāsāt | yady evam, 
[459,14] na bhedyabhāsād avadher jñātaṃ nābhedyasaṃkarāt |
[459,15] nānyac ca bhedābhedābhyāṃ vastu vastugrahaḥ katham ||
[459,16] yadi samīcīnam ālocyata evam etat, 
[459,17] arthasyāvyatibhede hi jñānād api bhidā kutaḥ |
[459,18] bhede cāvadhibodhe 'pi sarvaḥ sarvasya gocaraḥ ||
[459,19] kevalaṃ bahir abhiniveśapāravaśye cinteyam, tatra ca samānam eva dūṣaṇam idam | 
[459,20] yathā hi bhedagrahānaṅgīkāre ekasya, tathā bhedagrahanibandhanasyāvadhigrahasyābhāve dvitīyasya | 
[459,21] tatra yadi cakṣuṣī nimīlya bāhyagrahavad avadher abhode 'pi bhedagrahavyavasthaikasya, tadā cakṣuṣī 
[459,22] nimīlyaiva bhedagrahābhāve 'pi vastugrahavyavasthā kiṃ nāparasya, yathā paramāṇurūpānullekhe 
[459,23] 'pi? na hi paramāṇubhyo 'nyad asti vastu, tatas tatrāpi nimīlitākṣasyaiva tadanullekhe 
[459,24] 'pi vastugrahavyavasthā | evaṃ bhedāpratītāv api na doṣaḥ |
[459,25] kathaṃ tarhi bhedagrahaḥ? na kathañcit | bhedagrahavyavasthāmātraṃ tu paścimaniścayāpekṣayā 
[459,26] syāt | sa hi nīlam anīlarāśiṃ ca svānurūpapratibhāsaviṣayīkṛtam anyo 'nyapratyanīkatayā 
[460,1] pratyanīkatayā vibhajan svavyāpāram api nīlam idaṃ dṛṣṭaṃ nānīlam iti pratyakṣa eva kṣipatīti 
[460,2] tadapekṣayādhyakṣam eva parasya vyāvṛttiṃ gṛhṇātīti vyavasthāpyate, so 'pi vā smṛtir iti, 
[460,3] yathā dhārāvāhijñānāntarasya gṛhītagrahaṇam agṛhīte 'py ekatvaniścayāpekṣayā | etena tat 
[460,4] paricchinattītyāder avirodho vyākhyātaḥ | tadanenāvāntaravyavasthāmātreṇa na pratyakṣasyābhedagrahanisargavisargayogaḥ | 
[460,5] tat kim idānīm upalabdhānupalabdhayor aikyam astu? na, bhedagrahaniṣedhamātrasya 
[460,6] vivakṣitatvāt | vikalpas tu saha krameṇa vā pratiyoginaḥ pratipattau 
[460,7] saṃkalpe vā bhedam abhedaṃ vā vyavahārayet, pratyakṣāpekṣayā tv apratibhāsamānaṃ naikaṃ na nānā | 
[460,8] pratibhāsamāne kā gatir iti cet? tatrāpi yadi grāhakayor bhedaḥ, tadānyaviṣayānullekhāt 
[460,9] pūrvavad vikalpa eva bhedagrāhī | abhede siddhaś citrādvaitavādaḥ, buddhirūpam (104a) evābhedagrāhakam 
[460,10] eva pratyakṣam ity api | saṅgrahaḥ, 
[460,11] bāhyasya sattve 'sattve vā nādhyakṣaṃ bhedavedanam |
[460,12] abhedavedanaṃ buddhau bhāsamānātmanaiva tu ||
[460,13] tasmād vyavahāraparāyaṇam eva bhedaḥ ||
[460,14] nanu paraḥ spaṣṭākāraṃ nīlapītādiviruddhadharmādhyāsi bhāsamānaṃ katham apahnotuṃ 
[460,15] śakyate? nedam apahnūyate (: apahnayate), ata eva citram ucyate | tasya citraśabdābhidheyasya nīlapītādeḥ 
[460,16] pratisvaṃ bhedaṃ tattvato na kṣamate, svasaṃvittir ity ucyate | tatra ca viruddhadharmādhyāsa iti 
[460,17] viruddhau vā dharmau viruddhayor vā? prathamapakṣe apy āśrayadvāreṇa vā, svarūpeṇa vā? 
[460,18] āśrayapakṣe, saṃvedanād evādhikaraṇatāsiddher asiddhir viruddhadharmādhyāsasya, svasaṃvedanasvīkṛte 
[460,19] pramāṇāntarāvatāravirahāt | atha svarūpeṇa, tanmātraṃ na vyathate 'bhediny āśraye pratibhāsamānau 
[460,20] maitrīm evāvahato hato virodhaḥ, kṛtakanityatvavat | 
[460,21] tayoḥ kalpanākṛta eva bhedo 'tra tu pratibhāsakṛta iti cetabhinnāśrayatvamātreṇa 
[460,22] nidarśanam etat | āśrayābhedas tarhi tatra pratibhāsābhedād eveti cetatrāpi 
[460,23] svasaṃvedanābhedāt | pratibhāsabhedāt tarhi bheda eva kiṃ na veti cet, na, bāhye hi 
[460,24] pratibhāsaḥ pramāṇam ākārāparanāmā, tadabhāve tv ābhāsa eva viṣayaḥ | pramāṇaṃ tu svasaṃvedanam, 
[460,25] sa tenaikīkriyamāṇaḥ kena bhettuṃ śakyaḥ? viruddhayor dharmāv iti tu dūrotsāritam, 
[460,26] bhedasyaivābhāvāt kva virodhaḥ iti | tasmān na bhedasādhanaṃ kiñcit | abhedasādhanaṃ 
[461,1] tu svasaṃvedanam eva bhedabādhanaṃ ca svarasavāhī bahirvyavahāras tūpasthāpayatīti sthitam | 
[461,2] etad apy āha, 
[461,3] nīlādiś citravijñāne jñānopādhir ananyabhāk |
[461,4] aśakyadarśanas taṃ hi pataty arthe vivecayan || (PV III 220)
[461,6] iti | ananyabhāg ity ananyasvabhāvabhāk | pītādisvabhāvam abhajan nīlādir aśakyapratibhāsaś citravijñānastha 
[461,7] ekākī śakyadarśanaḥ syād api pītādyekaikaniyatatvāt taddharmatāpannasya pratibhāsasya | 
[461,8] parasparasvabhāvas tyajann eva śakyapratibhāsa ity arthaḥ | taṃ hi vivecayan bhindan niyataṃ 
[461,9] taddharmatām anāpannatāṃ pratibhāsasya svīkuryād iti bahirarthavāda eva nipatet | jñānopādhiś cāyaṃ 
[461,10] nīlādiḥ, tasmād, 
[461,11] yad yathā bhāsate jñānam (PV III 121)
[461,13] nīlapītādibhāsitvena tat tatraivānubhūte (tatraivānubhūte) pītāditvena svasaṃvedanāt parasparātmatveneti 
[461,14] ity arthaḥ | śeṣaṃ sugamam | ato yuktam āha bhāṣyakāraḥ, 
[461,15] na vā tac citram, acitrād bhedena vyavasthāpanāsambhavād iti | (PVA 290)
[461,17] atra hy acitrād anānārūpāt svasaṃvedanād bhedenāvyavasthāpanam iti, abhedena 
[461,18] vyavasthāpanaṃ paryudāsaparyavasāyi vivakṣitam | tac ca prasādhitaṃ svayam eva | pūrvam aśakyavivecanatvam avyabhicāralakṣaṇam ekatvam uktam, adhunā tv ekasaṃvidantargatatvam eveti vāśabdaḥ | 
[461,20] tena citrākāratāpi saṃvṛttyocyate | paramārthataḥ punar advaitam evety arthaṃ parikalpya 
[461,21] bhedapratītiniṣedhamātrābhiprāyeṇa tad uktam, (104b) yady evaṃ na vā tad advaitaṃ dvaitād bhedenāpratibhāsanāt, 
[461,22] evaṃ na vā jñānam, na vā svasaṃvedanam iti, tan nirastam | dvaitaṃ hi 
[461,23] bhedaḥ, tasya ca kva pratibhāsaḥ? tena tato bhedapratibhāsābhāve 'pi kuta ekatvam, ekasyaikasaṃvid antargameṇa 
[461,24] pratipāditatvāt? evaṃ śeṣam api, pratibhāse hi sarvasya viparyayasya 
[461,25] svabhāvabhaṅgaprasaṅgaḥ? 
[462,1] udbhāvanāsaṃvṛttyā cātra citravad bhedo 'pi vyavasthārha ity api na yuktam, anubhavasya 
[462,2] bhedavirodhenodayapratipādanāt | nīlapītādimātreṇa citrasyādvaitavacanam evodbhāvanāsaṃvṛtiḥ, 
[462,3] na bhedavacanam | abhyāsabhāvitaṃ tu bhedavacanam anabhyūhitatattvasya na tattvoparodhīti | 
[462,4] vastutas tu, prasajyapratiṣedha evāyaṃ vācakākṣaraḥ, ekatvasādhanāyeti tu bhrāntir 
[462,5] lokasya | tad ayam arthaḥ, athavā tadgrāhyagrāhakābhimataṃ nīlapītādi vā citraśabdābhidheyaṃ 
[462,6] na citraṃ, na nānā, acitrāt svasaṃvedanād dhetor bhedena vyavasthāpanābhāvād iti nānātvaniṣedhamātram 
[462,7] iṣṭam, pareṇa caikatvaniṣedho 'dhyakṣād eva kuta ity ubhayavinirmukta eva prakāśaḥ | 
[462,8] kṣaṇikaṃ kṣaṇitvamukta iva sann ity uktaṃ bhavati, yathā prathamaṃ prathitam asmābhiḥ | ata 
[462,9] evānyasya jaṭasya grāhyagrāhakasya vā abhāvāt kevalārtho 'yam advaitaśabdo na dvaitaparyudāse 
[462,10] naikārtha iti darśayann āha, 
[462,11] tasmāt svasaṃvedanam eva kevalam advaitam aparasyābhāvād iti | (PVA 290)
[462,12] tena yad eva codyamukhena pūrvam āha, atha pratibhāsamānaṃ katham ekānekatvavikalpanād eva na bhavati, 
[462,14] vikalpyamānam api tatpratibhāsata eva, abhāve kathaṃ pratibhāsaḥ? Pratibhāsaś cet, katham abhāva 
[462,15] iti? ṭīkā cātra ekānekarūpaparihṛtasyāpy upalambhātmatayopalambhaḥ satteti nyāyāt 
[462,16] sad eveti | tad eva siddhāntāntaratvena vyaktīkṛtam | tad evam ekatvopādhiś citrādvaitavādo vārtikakārasya 
[462,17] mukhya upalakṣyate | bhāṣyakārasya tūbhayavyāvṛttiviśeṣaṇaḥ | tattvatas tu ubhayor apy eka 
[462,18] evābhiprāyaḥ | abhivyaktirītibhedāt tu mukhyetaravyavasthā ||
[462,19] anālocya tataś citrāṃ citrādvaitavyavasthitim |
[462,20] bhāṣyāpadeśād ācāryadūṣaṇaṃ kasya bhūṣaṇam ||
[462,21] yadi cācāryasyānyo 'bhiprāyo bhāṣyakārasyāpy akṣaravyākhyeyam abhiprāyas tv anya iti 
[462,22] nāśakyam iti dhik prakāśa eva skhalanam ! tad evam ekatāyā eva buddhirūpe citre 'py upapatter 
[462,23] vyāpakānupalabdher asiddhiḥ | nopayogaś citrādvaitena vyavahāriṇām iti tu na bādhakaṃ 
[462,24] buddhagocaratvāt, śūnyatāvat |
[462,26] tattvāvabodhetarayor abhedād doṣa eva cet |
[462,27] anīkṣamāṇaḥ svamukhaṃ sukhaṃ jīvati pecakaḥ ||
[463,1] tathā hi, 
[463,2] na sākṛtau (corr.: sā kṛtau) cetasi vipratītiḥ 
[463,3] prakāśamānasya manas tv asiddheḥ |
[463,4] prakalpitenaiva tu nātmanāsat 
[463,5] prakāśināpīti viśeṣa eṣaḥ ||
[463,6] tayā ca kiṃ dharmatayā kadācid 
[463,7] vimucyate cakram (105a) idaṃ matīnām ||
[463,8] na cātmarūpānubhavo na pūrvaṃ 
[463,9] cittasvabhāvatvahatiprasakteḥ ||
[463,10] tataś ca tanniścaya eva nāsīd 
[463,11] ākārabhedotkalitaś ca so 'pi |
[463,12] na tattvasaṃvṛtyanugasya (corr.: °anugamya) cāsya 
[463,14] paravyapekṣāvirahe 'sti bhedaḥ ||
[463,14] na ca kvacin nāma parasya bodhaḥ 
[463,15] svabhāvaśūnyatvam api dvayoḥ samam |
[463,16] tad ekadā saṃvṛtir anyadā nety 
[463,17] ayaṃ vibhāgo bhavato 'pi kiṃkṛtaḥ ||
[463,18] athavā, 
[463,19] na śūnyatāyā virahaḥ kadācit 
[463,20] sākṣātkriyā vāpi parā na kācit |
[463,21] na doṣanāśo na guṇodayo vā 
[463,22] na saṃvṛtiḥ kāryavicāryamāṇā ||
[463,23] tad atra yāvan na vicārasambhavo 
[463,24] bhavo 'yam anyaḥ śama ity ayaṃ nayaḥ |
[463,25] vicāralīlālulite tu mānase 
[463,26] bhavaḥ śamo vā ka iheti kathyatām ||
[464,1] tathā ca sūtrālaṃkāre, 
[464,2] na cāntaraṃ kiñcana vidyate 'nayoḥ 
[464,3] sadarthavṛttyā śamajanmanor iha |
[464,4] tathāpi janmakṣayato vidhīyate 
[464,5] śamasya lābhaḥ śubhakarmakāriṇām ||
[464,6] sadarthavṛttyā paramārthavṛttyā, śeṣaṃ saṃvṛttyā | Abhisamayālaṃkāre 'pi, 
[464,7] svapnopamatvād dharmāṇāṃ bhavaśāntyor akalpanā | (AA? 440)
[464,9] ityādikam | tataś ca jātisiddham | 
[464,10] nirvāṇaṃ ca bhavaś caiva dvayam etan na vidyate |
[464,11] parijñānaṃ bhavasyaiva nirvāṇam iti kathyate || (Nāgārjunasya)
[464,13] iti | asya dūṣaṇaṃ niraparādhamātṛvadha eva tad ayaṃ prakaraṇārthaḥ, 
[464,14] bhedo 'bhedo dvidhā 'dvedhā dhīrūpe 'stu yathā tathā |
[464,15] nālīkatvaṃ prakāśasya bādhagandhavirodhinaḥ ||
[464,16] vijānātīti vijñānam ityādikalpitaprapañcaśūnyatā tu sarvatra | tathā ca na hi te 
[464,17] svabhūte dharmās tathā saṃvidyante yathā bālapṛthagjanā aśrutavanto 'bhiniviṣṭa ityādi vistaraḥ | 
[464,18] buddhidharmā api hi buddhyantaraparikalpitena rūpeṇa santa eva na svasaṃvedyatayā eva sattvāt | 
[464,19] etena svapnamāyopamatvam bhagavato vyākhyātam | dṛṣṭānteṣv api hi niṣedho 'dhyavasitasyaiva na 
[464,20] pratibhāsamānasya | tasmāt sākārasyaiva bhagavataḥ siddhir bādhāvinākṛteti sthitam | tathā ca 
[464,21] namaskāraślokasyārthasiddhiḥ, 
[464,22] sānuvyañjanalakṣaṇair adhigataudāryaṃ nijenātmanā 
[464,23] yadgambhīram ananyagocaratayā śūnyaṃ prapañcormibhiḥ |
[464,24] nirmāṇaiś ca yataḥ sphuranti jagatīṃ jñānatviṣas tannacālīkatvena 
[464,25] kalaṅkitaṃ vapurato bhadraṃ samantānmuneḥ ||
[465,1] kiṃ bhūyaḥ, 
[465,2] yathā suvarṇaṃ guṇarūpasampadaḥ 
[465,3] prakarṣaparyantam upetam akṣayam |
[465,4] vimuktam ālīkyakalaṅkaśaṅkayā 
[465,5] tathaiva bauddhaṃ vapurastu dehinām ||

[465,6] iti mahāpaṇḍitajñānaśrīmitraviracitāyāṃ sākārasiddhau 
[465,7] citrādvaitaparicchedaś caturthaḥ ||
